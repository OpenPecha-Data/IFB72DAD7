༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN5456
n/a
ImageGroup:
ISBN:
13CN5458
n/a
No 458
Title:
རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་ཁྲིད་ཡིག་ཀུན་བཟང་བླ་མའི་ཞལ་ལུང་གི་ཟིན་
བྲིས།
rdzogs pa chen po klong chen snying thig gi sngon 'gro'i khrid yig kun
bzang bla ma'i zhal lung gi zin bris/
to-be-supplied
Author:
Descriptor:
Original Publication:
Place:
Publisher:
to-be-supplied
n/a
n/a
n/a
Date:
Volume:
1
Total Volumes:
TBRC Pages:
Introductory Pages:
Text Pages:
Scanning Information:
in/a
n/a
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



ཡ་ཆེན་སྔ་འགྱུར་དཔེ་ཚོགས། པོད་ཕྲེང་བཞི་པ། །
༄༅། །རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་
འགྲོའི་ཁྲིད་ཡིག་ཀུན་བཟང་བླ་མའི་
ཞལ་ལུང་གི་ཟིན་བྲིས་
བཞུགས་སོ། །
མཁན་ཆེན་ངག་གི་དབང་པོས་མཛད།
ཡ་ཆེན་ཨོ་རྒྱན་བསམ་གཏན་གླིང།།
ཀན་སུའུ་མི་རིགས་དཔེ་སྐྲུན་ཁང་། །



6
6 0 ,。
N
amན་
OG SYCYSYSCY
ចទី២២មក
༈ པཎ་ཆེན་བི་མའི་རྣམ་སྤྲུལ་ཀུན་མཁྱེན་ངག་གི་དབང་པོ།



4
1
L་ད་
ནA
༄༅། །རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་
འགྲོའི་ཁྲིད་ཡིག་ཀུན་བཟང་བླ་མའི་
ཞལ་ལུང་གི་ཟིན་བྲིས་
བཞུགས་སོ། །
མཁན་ཆེན་ངག་གི་དབང་པོས་མཛད།
ཀན་སུའུ་མི་རིགས་དཔེ་སྐྲུན་ཁང་།



༄༅། །མཛད་པ་པོའི་རྣམ་ཐར་མདོར་བསྡུས།
༄༅། །མཛད་པ་པོའི་རྣམ་ཐར་མདོར་བསྡུས།
༄༅། །ཀུན་མཁྱེན་གསུམ་པ་མཁན་ཆེན་ངག་གི་དབང་པོ་ནི། ཁྲོམ་ཁོག་སྨྱོ་ཤུལ་དུ་
སྐུ་བལྟམས། བླ་མ་རིན་པོ་ཆེ་ལུང་རྟོགས་བསྟན་པའི་ཉི་མའི་མདུན་ཀློང་ཆེན་སྙིང་
ཐིག་གི་སྔོན་འགྲོ་དང་དངོས་གཞི་བཅས་རྫོགས་པར་གསན། རྫོགས་པ་ཆེན་པོ་
སྙིང་ཐིག་བསྟན་པའི་བདག་པོར་མངའ་གསོལ། བླ་མའི་བཀའ་བཞིན་རྫོགས་ཆེན་
བཤད་གྲྭར་ཕེབས། མཁས་པའི་ཕུལ་དུ་ཕྱིན། སླར་རང་ཡུལ་དུ་ཕེབས་པ་དང་། བླ་
མའི་ཞལ་ཆེམས་དང༌། སི་ཏུ་རིན་པོ་ཆེས་ཞུ་ཡིག་ཕུལ་བ། དཔལ་ལྡན་ལྷ་མོས་ཡང་
ཡང་བསྐུལ་བ་བཅས་ཀྱི་རྟེན་འབྲེལ་ལས་ཀཐོག་ཏུ་ཕེབས། བཤད་གྲྭ་མཁན་པོར་
ལོ་ལྔ་བཞུགས། སྐུ་འབུམ་དུ་རྗེ་ཡབ་སྲས་རྣམས་ཀྱི་གདུང་འབུམ་ལ་ཞལ་སྐོར་
ཕེབས་པའི་སྐབས་ཤིག་ཡེ་ཤེས་འབུམ་པའི་སྐུ་གདུང་ལས་སྔར་ཚོར་མ་མྱོང་བའི་དྲི་
ཞིམ་པོ་ཞིག་འཐུལ་བྱུང་བ་ལ་ཁོང་རྗེ་འདིའི་རྣམ་འཕྲུལ་ཡིན་པའི་བརྡ་རེད་ཅེས་གསུང་
བ་སོགས་ལ་བརྟེན་ནས་ཡེ་ཤེས་འབུམ་པའི་སྐྱེ་བར་ཞལ་གྱིས་བཞེས། ཀུན་མཁྱེན་
སི་ཏུ་རིན་པོ་ཆེ་ལས་གསང་ཆེན་རྡོ་རྗེ་ཐེག་པའི་བཀའ་གཏེར་མང་པོའི་དབང་ཁྲིད་
རྒྱབ་རྟེན་བཅས་རྫོགས་པར་གསན། སྔ་ཕྱི་ཀཐོག་ཏུ་ལོ་མང་ཙམ་བཞུགས་ནས་
ཕྱོགས་ཀྱི་སྐལ་ལྡན་ཀུན་ལ་བཀའ་ཆོས་སྨིན་གྲོལ་རྒྱ་ཆེར་གསུངས། སི་ཏུ་རིན་པོ་
ཆེ་གཤེགས་རྗེས་སྨྱོ་ཤུལ་དུ་ཕེབས་ནས་གདན་ས་གཙོ་བོ་དེར་མཛད། སླར་ལོ་ལྟར་
ཀཿཐོག་ཏུ་ལན་རེ་ཕེབས་ནས་སྐུ་ཞབས་རིན་པོ་ཆེ་འཇིགས་མེད་བདེ་ཆེན་རྡོ་རྗེ་དང་།
སི་ཏུ་ཆོས་ཀྱི་ཉི་མ། རྗེ་དབོན་སྤྲུལ་སྐུ། རྨོག་སྤྲུལ་རིན་པོ་ཆེ་སོགས་མཆོག་སྤྲུལ་དམ་
པ་རྣམས་དང༌། མཁན་ལེགས་བཤད་འབྱོར་ལྡན། མཁྱེན་བརྩེའི་བློ་གྲོས། ཨོ་
རྒྱན་བསྟན་འཕེལ། ཀུན་དགའ་བསྟན་འཛིན། རྒྱལ་མཚན་འོད་ཟེར་སོགས་མཁན་



. ༄༅། །མཛད་པ་པོའི་རྣམ་ཐར་མདོར་བསྡུས།
པོ་དང་། བླ་གྲྭ་གཞི་བྱེས་ཀུན་ལ་རྫོགས་པ་ཆེན་པོ་ཀློང་ཆེན་སྙིང་ཐིག་དང་སྙིང་ཐིག་
ཡ་བཞི། བཀའ་མ་མདོ་དབང་སྦྲང་རྩི་ཆུ་རྒྱུན་སྐོར། ཀར་གླིང་ཞི་ཁྲོ། གཏེར་ཆེན་
བདུད་ཀློང་གཉིས་ཀྱི་ཟབ་གཏེར་ཡོངས་རྫོགས་སོགས་ཀྱི་སྨིན་གྲོལ་སྔ་ཕྱི་མང་པོ་
གསུངས་ནས་བསྟན་པའི་སྲོག་མཐུད་མཛད།གཞན་ཡང་ཕྱོགས་མེད་ཀྱི་གདུལ་བྱ་
སྐལ་བ་དང་ལྡན་པ་རྣམས་དང༌། ཁྱད་པར་ཀཿཐོག་ཕྱག་ཚ་པདྨ་ཕྲིན་ལས་དང་།
དཔལ་ཡུལ་པདྨ་ནོར་བུའི་སྤྲུལ་སྐུ་ཆོས་ཀྱི་གླང་པོ། རྫོགས་འགགས་མཆོག་སྤྲུལ་
རིན་པོ་ཆེ། ཁྲོམ་དགེ་མཆོག་སྤྲུལ་དཀོན་མཆོག་ལེགས་ལྡན། མཁས་པ་ཆེན་པོ་
སྤྲུལ་འགྱུར་ལོ། གླིང་གཤིས་སྤྲུལ་སྐུ་མི་འགྱུར། ཡ་སོ་བདེ་ཆེན། མཁན་པོ་སྤོ་ལུ་
རྡོ་རྗེ། དྲུག་བསྟོད་མཁན་པོ་ཨ་དགེ རྨེ་སྤྲུལ་ཨོ་རྒྱན་རིག་འཛིན། བྱ་བྲལ་སངས་
རྒྱས་རྡོ་རྗེ། མགོ་ལོག་མཁན་མུན་སེལ་སོགས་ཕྱོགས་མེད་ཀྱི་སྐྱེས་ཆེན་མཁས་གྲུབ་
མང་པོ་རྒྱུ་སྐར་གྱི་གྲངས་དང་མཉམ་པ་དང་སྨྱོ་ཤུལ་ལྗོན་པ་ལུང་གི་གདན་འཛིན་
ལུང་རྟོགས་སྤྲུལ་པའི་སྐུ་རིན་པོ་ཆེ་ཨ་རྡོར་སོགས་སྐྱེས་ཆེན་དུ་མ་ལ་བཀའ་གཏེར་
མང་པོའི་དབང་ལུང་དང་། ཁྱད་པར་རྫོགས་པ་ཆེན་པོ་ཀློང་ཆེན་སྙིང་ཐིག་གི་བསྟན་
པ་སླར་ཡང་གསལ་བར་བྱེད་པོ་ཀུན་མཁྱེན་གསུམ་པ་ངག་གི་དབང་པོ་ཞེས་རྒྱ་
མཚོའི་གོས་ཅན་མཐའི་བར་དུ་ཁྱབ་པ་བརྡལ་བའི་ངོ་མཚར་གྱི་གཏམ་དྲི་མ་མེད་
པའོ།།
2



དཀར་ཆག
དཀར་ཆག
ཐོག་མའི་གླེང་གཞི…......…........
ཐུན་མོངས་ཕྱིའི་སྔོན་འགྲོ….........
དང་པོ། དལ་འབྱོར་རྙེད་དཀའ་བ….....
གཉིས་པ། ཚེ་མི་རྟག་པ….........................…..
གསུམ་པ། འཁོར་བའི་ཉེས་དམིགས…………....…..….…...
བཞི་པ། ལས་རྒྱུ་འབྲས .....
ལྔ་པ། ཐར་པའི་ཕན་ཡོན......
དྲུག་པ། བཤེས་གཉེན་བསྟེན་པ…....
ཐུན་མིན་ནང་གི་སྔོན་འགྲོ…
དང་པོ། སྐྱབས་སུ་འགྲོ་བ…...….....…...
གཉིས་པ། བྱང་ཆུབ་མཆོག་ཏུ་སེམས་བསྐྱེད་པ……...…...….…...….…..
གསུམ་པ། རྡོ་རྗེ་སེམས་དཔའི་སྒོམ་བཟླས……....…......…......
བཞི་པ། མཎྜལ…..…...........
ལྔ་པ། ཀུ་སཱ་ལའི་ཚོགས་བསགས….........
དྲུག་པ། བླ་མའི་རྣལ་འབྱོར...
བདུན་པ། ཉེ་ལམ་འཕོ་བའི་རིམ་པ…...….......
ཁྲིད་རྐང་གནད་བསྡུས་
.....༢༩༩
• ་་• • • •.....
• • • • • •....•:༩༠
•.......................༢༥༢
བ...................༢༦༢
•....................༢༩༢



༄༅། །སྙིང་ཐིག་སྔོན་འགྲོའི་ཟིན་བྲིས།
༄༅། །རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་
པོ་དང་ལྡན་པ་ལ་ཕྱག་འཚལ་ལོ། །
རྒྱུད་རྡོ་རྗེ་རྩེ་མོ་ལས། རྟོག་པ་ཐམས་ཅད་ལེགས་པར་བསྡུས་ནས་ནི། །
ཤིན་ཏུ་བསམ་པ་བཟང་དང་ལྡན་པས་ཉོན། །བརྗེད་ངས་བློ་ལ་རྡོ་རྗེ་སེམས་
དཔའ་སོགས། །དུས་གསུམ་རྒྱལ་བ་རྣམས་ཀྱིས་བྱིན་མི་རློབས། །ཞེས་པས།
དམ་པའི་ཆོས། ཉན་དུས། འཆད་དུས། སྒྲུབ་དུས། .སྒོམ་དུས་གང་གི་སྐབས་
ཡིན་ཀྱང་། དང་པོ། རང་གི་སེམས་ཁ་ནང་དུ་ལོག་སྟེ་རང་རྒྱུད་ལ་བརྟག་
དགོས་ཏེ། མི་ཞིག་ཡིན་ནས་བཟུང་ཡང་ན་མི་དགེ་བ་ཆགས་སྡང་རྨོངས་
གསུམ་གྱི་རྟོག་པའམ། ཡང་ན། ལུང་མ་བསྟན་གྱི་རྟོག་པ། ཡང་ན་དགེ་བའི་
རྟོག་པ་དད་ངེས་འབྱུང་བྱང་ཆུབ་ཀྱི་སེམས་ཏེ་རྟོག་པ་དེ་གསུམ་མ་གཏོགས་སྐྱེ་མི་
ཤེས་པས། མི་དགེ་བའི་རྟོག་པ་སྐྱེས་འདུག་ན་རང་གིས་རང་ལ་ཁྲེལ་
བདས་ཏེ་རྟོག་པ་འབུར་འཇོམས་ཀྱིས། ཀོང་བུ་དྲོ་ཕྱིས་རྒྱོབས། ཕག་སྣ་
གཏུན་བུས་བསྣུན་ཟེར་བ་བཞིན་མི་དགེ་བའི་རྟོག་པ་སྤངས། ལུང་མ་བསྟན་
གྱི་རྟོག་པ་བཅོས། དགེ་བའི་རྟོག་པ་ཁྱད་པར་ཅན་གྱི་སྒོ་ནས་ཉན་འཆད་
སྒོམ་སྒྲུབ་བྱེད་དགོས་མ་གཏོགས་ཕྱི་ལུས་ངག་གཉིས་བཅོས་ན་ཚུལ་འཆོས་སུ་འགྲོ་
བས། ཆེད་དུ་བརྗོད་པའི་ཚོམ་ལས། རལ་བས་མ་ཡིན་དབྱུག་པས་
མིན། །ཞེས་དང་། རང་གི་སེམས་ནི་ཡོངས་སུ་འདུལ། །འདི་ནི་སངས་རྒྱས་
བསྟན་པ་ཡིན། །གསུངས་པ་ལས། ལུས་ངག་གཉིས་ཀྱི་ཚུལ་འཆོས་ན། །



མཁན་ཆེན་ངག་གི་དབང་པོས་མཛད།
འདི་ནི་སངས་རྒྱས་བསྟན་པ་ཡིན། །མ་གསུངས་པས། མདོ་ལས། སེམས་
དག་པས་ནི་ལུས་དག་པར་འགྱུར་གྱི། ལུས་ཆ་བས་ནི་སེམས་མ་ཡིན་ནོ། །
གསུངས་པ་བཞིན་བནྡེ་རྣམས་ནི་གསོན་པོའི་སྐྱབས་འཇུག་ཞུ་ས། ཤི་བོའི་
ར་མདའ་སྦྲན་རྒྱུ་ཡིན་པས་རང་གི་སེམས་ཀྱི་ནད་བཅོས་དགོས། སེམས་ཀྱི་
ནད་ལས་དང་ཉོན་མོངས་པའི་ནད་བཅོས་རྫས་པོ་བཅོས་བྱེད་ངོ་མ་དེ་དམ་པའི་ཆོས་ཡིན་
ཞེས་པའི་དོན་མཆན། དམ་པའི་ཆོས་ཡིན། ཆོས་ཀྱི་སྒྲ་ཐོགས་ས་བཅུ་ཙམ་ཡོད་པ་ལས་
འདི་ནི་དམ་པའི་ཆོས་ཞེས་པའི་དམ་སྒྲ་ཐོགས་པའི་ཆོས་དེ་ཡིན་ནོ། །ངེས་ཚིག་ནི་
ནད་སྨན་གྱིས་བཅོས་པ་བཞིན་སེམས་མི་དགེ་བའི་ལོག་ལམ་ནས་འཆོས་པའི་དོན་
གྱིས་ཆོས་བཅོས་འཆོས་རྣམས་དོན་གཅིག བཅོས་རྫས་ཆོས་དེ་ལ་ཡིད་ཆེས་
དགོས་ཏེ་དམ་པའི་ཆོས་ནི་འཁོར་བ་དང་ངན་སོང་གི་འཇིགས་པ་མཐའ་དག་ལས་
སྐྱོབས་པ་དང་། འདི་ཕྱི་གཉིས་ཀྱི་ཕན་པ་དང་བདེ་བའི་འབྱུང་ཁུངས་ཡིན་པས་ན་
བསྟན་པ་དམ་པའི་ཆོས་ནི་འདི་ཕྱི་བར་དོ་གསུམ་ལ་མི་བསླུ་བར་ཤེས་ནས་ཡིད་ཆེ
ས་དགོས་ཏེ། ཇི་སྐད་དུ། དད་པ་འཁོར་ལོ་རིན་པོ་ཆེ། །ཉིན་མཚན་དགེ་བའི་ལས་ལ་
སྦྱོར། །ཞེས་དང་། དད་པ་སྔོན་འགྲོ་མ་ལྟར་སྐྱེད་པ་སྟེ། །ཆོས་རྣམས་ཀུན་གྱི་རྩ་
བ་དད་པའོ། །ཞེས་པས། དེ་ལྟ་བུའི་བསྟན་པ་དམ་པའི་ཆོས་དེ་སྟོན་པ་པོ་ནི། སྟོན་
པ་བླ་མེད་སངས་རྒྱས་རིན་པོ་ཆེ། །ཞེས་སྟོན་པ་བླ་ན་མེད་པ་མཚུངས་པ་
མེད་པ་མཉམ་མེད་ཤཱཀྱའི་རྒྱལ་པོ། ཤཱཀྱ་སེང་གེ་ཆོས་སྐུའི་དུས་ན་ཀུན་ཏུ་
བཟང་པོ། ལོངས་སྐུའི་དུས་ན་རྡོ་རྗེ་འཆང་ཆེན། སྤྲུལ་སྐུའི་དུས་ན་ཤཱཀྱ་ཐུབ་
པ་འགྲོ་བའི་མགོན་པོ་དེས་བསྟན་པ་ཡིན། སྟོན་པ་མཚུངས་པ་མེད་ཚུལ་བློན་
པོ་བྲམ་ཟེའི་ཁྱེའུ་རྒྱ་མཚོའི་རྡུལ་གྱིས་ཐུགས་བསྐྱེད་ཚུལ་དང་། བསྟན་པ་



༄༅། །སྙིང་ཐིག་སྔོན་འགྲོའི་ཟིན་བྲིས།
མཚུངས་པ་མེད་ཚུལ། ལེའུ་བདུན་མ་ལས། སངས་རྒྱས་བསྟན་པ་རྨད་བྱུང་
བསམ་ཡས་ལ༔ ཁྱད་པར་འཕགས་པའི་བསྟན་པ་རྣམ་གསུམ་བྱོན༔ ཞེས་
པས་སྔོན་འདས་པའི་བསྐལ་པ་བྱེ་བའི་གོང་རོལ་ཏུ་བསྐལ་པ་ཀུན་བཀོད་ཅེས་བྱ་བར་
སངས་རྒྱས་སྔོན་བྱུང་གི་རྒྱལ་པོ་ཅེས་བྱ་བའི་བསྟན་པ་ལ་གསང་སྔགས་རྡོ་རྗེ་ཐེག་པ་
བྱུང་ལ། མ་འོངས་པའི་བསྐལ་པ་མེ་ཏོག་བཀྲམ་པ་ལ། སངས་རྒྱས་འཇམ་དཔལ་
དབྱངས་ཞེས་བྱ་བའི་བསྟན་པ་ལ་གསང་སྔགས་ཉིད་རྒྱ་ཆེར་འབྱུང་ལ། ད་ལྟ་ཤཱཀྱ་
ཐུབ་པའི་བསྟན་པ་ལ་གསང་སྔགས་རྡོ་རྗེ་ཐེག་པ་རྒྱ་ཆེར་བསྟན་ནས་བསྐལ་པ་དེ་
གསུམ་མ་གཏོགས་འགྲོ་བ་རྣམས་སྣོད་དུ་མ་གྱུར་པའི་ཕྱིར་རོ། །འོན་ཀྱང་འཇམ་དཔལ་
སྒྱུ་འཕྲུལ་དྲྭ་བ་ལས། འདས་པའི་སངས་རྒྱས་རྣམས་ཀྱིས་གསུངས། །མ་འོངས་
རྣམས་ཀྱང་གསུང་འགྱུར་ལ། །ཞེས་པ་ཅི་ཞེ་ན། གསང་སྔགས་ཁྱབ་བརྡལ་དུ་མ་
གྲགས་པ་ལ་དགོངས་སོ། །ད་ལྟའི་སངས་རྒྱས་ཤཱཀྱ་ཐུབ་པའི་ཞིང་འདིའི་མིང་ལ་
སྟོང་གསུམ་མི་མཇེད་འཇིག་རྟེན་གྱི་ཞིང་ཞེས་པ་བཟང་ཆེས་པས་མི་མཇེད་ཟེར་བ་
མིན་ཏེ། ངན་ཆེས་པས་མི་མཇེད་ཟེར་ནི་ཟེར་བ་ཡིན་ལ་གོ་དགོས་མཆན། ཡིན་པས།
དེའི་སེམས་ཅན་རྣམས་རྒྱུད་འདོད་ཆགས་དང་མི་མཇེད། ཞེ་སྡང་དང་མི་མཇེད།
གཏི་མུག་དང་མི་མཇེད་པས་མི་མཇེད་འཇིག་རྟེན་གྱི་ཁམས་ཟེར་རོ། །སྟོན་
པ་མཚུངས་པ་མེད་པ་དེས། སྐྱོབས་པ་བླ་མེད་དམ་ཆོས་རིན་པོ་ཆེ། །ཞེས་
པས། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་ཞིག་གསུངས་པ་དེ་རྣམས་ཚུར་བསྡུ་
ན། གསུང་རབ་ཡན་ལག་བཅུ་གཉིས་ལ་འདུ། དེ་རྣམས་སྡེ་སྣོད་གསུམ་ལ་
འདུ། དེ་རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་ཞེས་པ་དེ་སྡེ་སྣོད་
གསུམ་ལུང་གི་ཆོས་ཞེས། རྫ་མའི་ལུང་། སྒྲོ་བའི་ལུང་ཐག་ལྟ་བུའི་ཚིག་དེ་



མཁན་ཆེན་ངག་གི་དབང་པོས་མཛད།
ལ་བརྟེན་ནས་རྟོགས་པའི་ཆོས་འབྱུང་དགོས་པས་ལུང་དང་། སྡེ་སྣོད་གསུམ་
པོའི་བསྟན་དོན་ལམ་ལྷག་པའི་བསླབ་པ་གསུམ་ནི་རྟོགས་པའི་ཆོས་ཡིན།
དེ་ལ་ལམ་ལྷག་པའི་བསླབ་པ་ཞེས་པ་ནི་ལྷག་པ་དེ་ནི་ཕྱི་རོལ་པའི་ཁྱི་དང་བ་
ལང་གི་བརྟུལ་ཞུགས་དང་རང་རང་གི་ཏིང་ངེ་འཛིན་སོགས་ཡོད་ཀྱང་ལམ་དེས་ནི་
ཐར་པ་དང་ཐམས་ཅད་མཁྱེན་པ་མི་འཐོབ། ནང་པ་སངས་རྒྱས་པའི་
ལམ་ལྷག་པའི་བསླབ་པས་ནི་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པ་
ས་ལྷག་པའི་བསླབ་པ་ཞེས་བྱའོ། །མདོ་སྔགས་གཉིས་ཀའི་ཆོས་ཐམས་
ཅད་སྡེ་སྣོད་གསུམ་དང་བསླབ་པ་གསུམ་གྱི་ར་བ་ལས་མི་འདའ། ཐེག་དམན་
ལ་འདུལ་བ་མདོ་སྡེ་མངོན་པའི་སྡེ་སྣོད་གསུམ་རིམ་བཞིན་དེ་དག་གི་བསྟན་དོན་ཚུ་
ལ་ཁྲིམས་ཀྱི་བསླབ་པ་དང་། ཏིང་ངེ་འཛིན་གྱི་བསླབ་པ་དང་། ཤེས་
རབ་ཀྱི་བསླབ་པ་གསུམ་མོ། །བྱང་ཆུབ་སེམས་དཔའི་ལམ་གྱི་རྩ་ལྟུང་གི་རབ་
དབྱེ་སྟོན་པའི་བཀའ་ཐམས་ཅད་འདུལ་བའི་སྡེ་སྣོད། དེའི་བསྟན་དོན་ཐམས་
ཅད་ཚུལ་ཁྲིམས་ཀྱི་བསླབ་པ། ཏིང་ངེ་འཛིན་གྱི་སྒོ་ཇི་སྙེད་ཅིག་སྟོན་པའི་
མདོ་ཐམས་ཅད་མདོ་སྡེ། དེའི་བསྟན་དོན་དལ་འབྱོར་རྙེད་དཀའ་བསྒོམ་པ་
སོགས་ཐམས་ཅད་ཏིང་ངེ་འཛིན་གྱི་བསླབ་པ། སྟོང་ཉིད་བཅུ་དྲུག་གམ། ཉི་
ཤུ་པོ་ཐམས་ཅད་ཀྱི་རྗོད་བྱེད་ཐམས་ཅད་མངོན་པའི་སྡེ་སྣོད། དེའི་བརྗོད་བྱ་
ཐམས་ཅད་ཤེས་རབ་ཀྱི་བསླབ་པ་ཡིན། གསང་སྔགས་རྡོ་རྗེ་ཐེག་པའི་དམ་
ཚིག་གི་གནས་རྣམས་ཀྱི་རྗོད་བྱེད་འདུལ་བའི་སྡེ་སྣོད། དེའི་བསྟན་དོན་ཚུལ་
ཁྲིམས་ཀྱི་བསླབ་པ། བསྐྱེད་རྫོགས་ཐུན་མོང་བའི་རྗོད་བྱེད་མདོ་སྡེ། དེའི་
བསྟན་དོན་ཏིང་ངེ་འཛིན་གྱི་བསླབ་པ། རྫོགས་པ་ཆེན་པོའི་རྗོད་བྱེད་རྣམས་



༄༅། །སྙིང་ཐིག་སྔོན་འགྲོའི་ཟིན་བྲིས།
མངོན་པའི་སྡེ་སྣོད། དེའི་བསྟན་དོན་ཤེས་རབ་ཀྱི་བསླབ་པའོ། །མདོར་ན་
དེ་དག་གི་གཞུང་དང་བརྗོད་བྱ་རྣམས་སྡེ་སྣོད་གསུམ་དང་བསླབ་པ་གསུམ་གྱི་ནང་དུ་
མ་འདུས་པ་མེད་དོ། །དེ་ལྟ་བུའི་རྒྱལ་བའི་ལུང་རྟོགས་ཀྱི་བསྟན་པ་རིན་
པོ་ཆེ་འཛིན་པ་པོ་དེ་སུ་ཡིན་ན། འདྲེན་པ་བླ་མེད་དགེ་འདུན་རིན་པོ་ཆེ། །
ཞེས་པས་དགེ་འདུན་པས་འཛིན་པ་མ་གཏོགས། འགྲོ་བ་ལྷ་དང་བཅས་པ།
བདུད་དང་བཅས་པ། ཚངས་པ་དང་བཅས་པ། སྐྱེ་དགུའི་བདག་པོ་དང་
བཅས་པས་མི་འཛིན། འཛིན་པ་པོ་འཕགས་པའི་དགེ་འདུན་པ་ཡིན་ལ། དགེ་
འདུན་དེས་འཛིན་ལུགས་ལ་ལུང་གི་ཆོས་འཆད་ཉན་གཉིས་ཀྱི་སྒོ་ནས་འཛིན་དགོས།
རྟོགས་པའི་ཆོས་སྒྲུབ་པ་ཉམས་ལེན་གྱི་སྒོ་ནས་འཛིན་དགོས། ད་རང་
ཡང་དགེ་འདུན་པའི་གྲལ་དུ་ཚུད་དགོས་པས་བདག་ཅག་རྣམས་ཀྱི་ཁ་མར་འཁོར་
ནས་འཇིག་རྟེན་པའི་རྒད་པོ་རྒན་མོ་རྣམས་དང་བསམ་སྤྱོ ད་མཐུན་
པར་བྱས་ན། དེ་རྣམས་ཀྱིས་ཀྱང་བན་རུལ་བན་རུལ་ཟེར་འོང་བས་བནེ་རུལ་
བ་ཟེར་བ། ཚུལ་ཁྲིམས་ལ་སྐྱོན་ཞུགས། ཏིང་ངེ་འཛིན་ལ་སྐྱོན་ཞུགས། ཤེས་
རབ་ལ་སྐྱོན་ཞུགས་པ་ཡིན་པས། ད་དེ་མི་བྱེད་པར་ཁ་ཡར་ལ་འཁོར་ནས་
བདག་ཅག་གི་སྟོན་པ་སངས་རྒྱས་བཅོམ་ལྡན་འདས་ཡིན། བདག་ཐར་པ་
དང་ཐམས་ཅད་མཁྱེན་པའི་གོ་འཕང་ལ་འགྲོ་བའི་ལམ་ནི་བསྟན་པ་དམ་པའི་
ཆོས་རྒྱལ་བའི་ལུང་རྟོགས་ཀྱི་ཆོས་དེ་ཡིན། བདག་ཐར་པ་དང་ཐམས་ཅད་
མཁྱེན་པའི་གོ་འཕང་ལ་འགྲོ་བའི་གྲོགས་རྗེ་བཙུན་འཇམ་དཔལ་དབྱངས་
དང་ད་ལྟའི་ཆོས་ཐུན་འདིའི་གྲལ་དུ་བཞུགས་པའི་གྲོགས་ཚངས་པ་མཚུངས་པར་
སྤྱོད་པ་རྣམས་ཡིན་ཞེས། ཁྱི་མིག་ཐུར་བལྟས་མི་བྱེད་པར་བྱ་མིག་གྱེན་



མཁན་ཆེན་ངག་གི་དབང་པོས་མཛད།
བལྟས་བྱས་ནས་རང་དགེ་འདུན་གྱི་གྲལ་དུ་བསྡད་ནས་ཆོས་བཙོང་ཞིག་ལ་ཁ་
རྒྱུའི་བསམ་བློ་གཏོང་མི་ཉན་པའི་དོན་མཆན། ལུང་རྟོགས་ཀྱི་ཆོས་དེ་འཛིན་དགོས།
དེའི་མིང་ལ་འདྲེན་པ་དགེ་འདུན་པ་ཟེར། དགེ་འདུན་ཞེས་པ་དེ་ཡང་ལམ་ལྷག་
པའི་བསླབ་པ་གསུམ་ལ་ཐུགས་འདུན་པ་མ་གཏོགས། དེ་ལ་སྡིག་འདུན་པ་མི་ཟེར།
ཚོང་འདུན་པ་མི་ཟེར། གྱོད་འདུན་པ་མི་ཟེར། དམེ་འདུན་པ་མི་ཟེར་རོ།།འདྲེན་པ་
ནི་རང་གི་ཕྱི་སོའི་འཇིག་རྟེན་པ་རྣམས་ལ་རང་གྲོལ་བའི་ལམ་དེ་བསྟན་ནས་གྲོལ་
ནས་གྲོལ་བའི་ལམ་ཡང་སྟོན་ནས་དེ་རྣམས་ཐར་པ་དང་ཐམས་ཅད་མཁྱེན་པའི་
ལམ་ལ་ལག་པ་ནས་དྲངས་པ་ལྟར་འདྲེན་པས་འདྲེན་པ་དགེ་འདུན་པ་ཞེས་བྱའོ། །
འཇིག་རྟེན་པ་རྣམས་ཀྱི་སྟོན་པ་རང་རང་གི་རྒྱལ་པོ་རྣམས་དང་། ལམ་མི་དགེ་བ་
དང་། གྲོགས་མི་དགེ་བའི་གྲོགས་ཚོང་པ་རྐུན་མ་རྔོན་པ། མནའ་ཟ་གྲོགས།
གཏམ་བསྣོགས་གྲོགས། དགེ་འཇང་དགེ་བ་འཇོམས་རོགས་ཀྱི་དོན་མཆན། གྲོགས་
རྣམས་ཡིན་པས་བདག་དེའི་ལམ་ལ་འཇུག་མི་ཉན་པས་ད་ཁེ་ཉེན་ཤེས་པས་དེ་ལྟར་
བྱེད་རེ་ཤི་སྙམ་པའོ། །དེ་ལ་རིན་ཆེན་རྣམ་གསུམ་ཞེས། སྟོན་པ་བླ་མེད་སངས་
རྒྱས་རིན་པོ་ཆེ། །སྐྱོབས་པ་བླ་མེད་དམ་ཆོས་རིན་པོ་ཆེ། །འདྲེན་པ་བླ་མེད་
དགེ་འདུན་རིན་པོ་ཆེ། །ཞེས་པས་དེ་རྣམས་དཀོན་མཆོག་གསུམ་ཞེས་འཇིག་
རྟེན་ན་རིན་པོ་ཆེ་གསེར་དང་དངུལ་ཡིད་བཞིན་གྱི་ནོར་བུ་སོགས་མི་དཀོན། ཡིད་
བཞིན་ནོར་བུ་རིན་པོ་ཆེ་དེ་ཡང་རྒད་པོ་བསོད་ནམས་ཆེན་པོ་རེས་ལོན་རྒྱུ་ཡོད།
རྒྱལ་པོ་སྤྱན་མེད་འབྱོར་ལྡན་ནམ་ཨིནྡྲ་བོ་དྷིས་ཀྱང་ལོན་ཀྱང་། ཡིད་བཞིན་
གྱི་ནོར་བུས་ཚེ་འདིའི་ཟས་གོས་གནས་མལ་ཡོ་བྱད་ཙམ་འབྱུང་བ་མ་གཏོགས།



༄༅། །སྙིང་ཐིག་སྔོན་འགྲོའི་ཟིན་བྲིས།
འདི་ཕྱི་གཉིས་ཀྱི་འཇིགས་པ་དང་སྡུག་བསྔལ་མཐའ་དག་མི་སེལ། ། དཀོན་
མཆོག་རིན་པོ་ཆེ་རྣམ་པ་གསུམ་པོས་འདི་ཕྱི་གཉིས་ཀྱི་འཇིགས་པ་དང་སྡུག་
བསྔལ་མཐའ་དག་སེལ། འདི་ཕྱི་གཉིས་ཀྱི་ཕན་བདེ་ལེགས་ཚོགས་ཐམས་
ཅད་འབྱུང་བས། འཇིག་རྟེན་ན་དཀོན་མཆོག་རྣམ་གསུམ་ཞེས་དཀོན་པས་
ན་དཀོན་མཆོག་ཟེར་རྒྱུ་རེད་མ་གཏོགས། མོད་མཆོག་ཟེར་ནི་མ་རེད། དེ་
ལྟར་དཀོན་མཆོག་རྣམ་པ་གསུམ་གྱི་ཁོག་ཕུབ་ནས་དམ་པའི་ཆོས་ཉན་དུས་བཤད་
དུས་སྒྲུབ་དུས་གང་གི་དུས་ཡིན་ནའང་དཀོན་མཆོག་རིན་པོ་ཆེ་རྣམ་པ་གསུམ་
གྱི་ར་བ་ལས་མི་འདའ་བ་ཤེས་དགོས་ལ། ད་དེ་ལྟ་བུའི་དཀོན་མཆོག་རྣམ་པ་
གསུམ་ལས་སངས་རྒྱས་ནི་ཐར་པ་དང་ཐམས་ཅད་མཁྱེན་པའི་ལམ་སྟོན་
པ་པོ་ཡིན། ངས་ནི་ཁྱོད་ལ་ཐར་པའི་ལམ་བསྟན་གྱི། །ཐར་པ་རང་ལ་རག་
ལས་བརྩོན་པར་གྱིས། །གསུངས་སོ། །ཆོས་ནི་སྐྱོབ་པ་པོ་ཡིན་མ་གཏོགས་
སངས་རྒྱས་ཀྱིས་མི་སྐྱོབ་སྟེ་ལྷས་བྱིན་གྱིས་དེ་བཞིན་གཤེགས་པའི་ཞབས་ཀྱི་མཐེ་བོ
ང་ནས་བཟུང་སྟེ་གོ འུ་ཏ་མ་འབར་རབ་ཏུ་འབར། ཚིག་རབ་ཏུ་ཚིག་
ཅེས་སྨྲེ་ངག་བཏོན་པ་ན་ལྷས་བྱིན་ཁྱོད་སྙིང་ཐག་པ་ནས་སངས་རྒྱས་ལ་སྐྱབས་
སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་ལ་སྐྱབས་སུ་མཆིའོ། །
ཞེས་རྗོད་ཅིག་ཅེས་ཆོས་སྟོན་པ་མ་གཏོགས་སངས་རྒྱས་ཀྱིས་ཐར་པའི་སར་རྡོ་
འཕེན་འཕེན་བྱེད་རྒྱུ་མེད་ན་རང་གིས་ཆོས་ཞིག་མ་སྒྲུབ་ན་སུས་ཀྱང་ཐར་པའི་གོ་
འཕང་དུ་འཕེན་རྒྱུ་མེད། ཆོས་འཛིན་པ་པོ་དེ་དགེ་འདུན་པ་ཡིན་པས་འཛིན་རྒྱུའི་ཆོས་
དེ་ལ་ཆོས་ཕུང་བརྒྱད་ཁྲི་བཞི་སྟོང་ཞིག་ཡོད་པས་དེ་རྣམས་བསྡུ་ན་གསུང་རབ་
ཡན་ལག་བཅུ་གཉིས། དེ་བསྡུ་ན་སྡེ་སྣོད་གསུམ། དེ་བསྡུ་ན་རྒྱལ་བའི་ལུང་



མཁན་ཆེན་ངག་གི་དབང་པོས་མཛད།
རྟོགས་ཀྱི་བསྟན་པ་རིན་པོ་ཆེ་གཉིས་ལ་འདུ། དེ་ཐེག་པའི་དབང་དུ་བྱས་ན་
འཇིག་རྟེན་པའི་ཐེག་པའམ། མངོན་མཐོ་ལྷ་མིའི་ཐེག་པ། འཇིག་རྟེན་ལས་འདས་
པའི་ཐེག་པའམ་རྣམ་གྲོལ་གྱི་ཐེག་པ་ཞེས་བྱའོ། །འཇིག་རྟེན་པའི་ཐེག་པ་ཞེས་པ་
ནི། འོག་མ་ངན་སོང་གསུམ་གྱི་གནས་ནས་མཐོ་རིས་ལྷ་མིའི་གོ་འཕང་ལ་
ཐེག་པས་ན་འཇིག་རྟེན་པའི་ཐེག་པ་ཞེས་བྱའོ། །འཇིག་རྟེན་ལས་འདས་པའི་ཐེག་
པ་དེ་ལ་གཉིས། ཐེག་དམན་ཉན་རང་གི་ཐེག་པ་ཞེས་དེའི་ལམ་དེས་ནི་ཞི་བ་ཉན་
རང་གི་གོ་འཕང་ལ་ཐེག་པས་ན་ཉན་རང་གི་ཐེག་པ་ཞེས་བྱའོ། །ཐེག་པ་ཆེན་པོའི་
ཐེག་པ་ནི་མཐའ་གཉིས་ལ་མི་གནས་པ་རྫོགས་པའི་སངས་རྒྱས་ཀྱི་གོ་ས་ལ་ཐེག་
པས་ན་ཐེག་པ་ཆེན་པོ་ཞེས་བྱའོ། །ལམ་རིམ་དེ་རྣམས་ཀྱི་གཞུང་ངོས་འཛིན་ས་བོ་ནི་
འཛིན་ས་པོ་ནི་ཞེས་པ་ནི་འཛིན་ས་ངོ་ཐོག་ཅེས་པར་གོ་དགོས་མཆན།རྒྱལ་བའི་བཀའ་དང་རྗེས་
འཇུག་གི་བསྟན་བཅོས་གཉིས་ཡིན། དེ་རྣམས་ནི་བཀའ་རྒྱ་ཆེ་ལུང་གྲངས་མང་
མན་ངག་འཐོར་བུའི་ཚུལ་དུ་བཞུགས་པས་ཤེས་བྱའི་གནས་ལ་ཟད་པའི་མཐའ་
མེད་སྙིགས་དུས་ཀྱི་ཚེ་ཐུང་ཞིག་གིས་སྒྲུབ་པ་ལྟ་ཞོག་དེ་རྣམས་ཤེས་པར་ཡང་མི་
འགྱུར་ན། ས་ར་ཧས། བླ་མའི་མན་ངག་ཞེས་བྱ་བདུད་རྩིའི་ཆུ། །གདུང་
སེལ་བསིལ་བ་ངོམས་པར་མི་འཐུང་བ། །དེས་ནི་བསྟན་བཅོས་དོན་མང་
མྱ་ངན་གྱི། །ཐང་ལ་སྐོམ་སྟེ་གདུང་ནས་འཆི་བར་ཟད། །ཅེས་པས། ད་དེ་
གསུམ་པོ་དེ་ནི་ལམ་གྱི་རིམ་པ་ཞིག་ལ་བསྡུ་ན་འཇིག་རྟེན་པའི་ཐེག་པ་དེ་
སྐྱེས་བུ་ཆུང་ངུའི་ལམ་གྱི་རིམ་པ། ཐེག་པ་དམན་པ་ཉན་རང་གི་ཐེག་པ་དེ་
སྐྱེས་བུ་འབྲིང་གི་ལམ་གྱི་རིམ་པ། ཐེག་པ་ཆེན་པོ་དེ་སྐྱེས་བུ་ཆེན་པོའི་ལམ་
གྱི་རིམ་པ། དེ་ལ་གསར་མའི་ལམ་རིམ་ཆུང་འབྲིང་ཆེ་གསུམ། ས་སྐྱའི་སྣང་



༄༅། །སྙིང་ཐིག་སྔོན་འགྲོའི་ཟིན་བྲིས།
གསུམ་རྒྱུད་གསུམ། རྙིང་མའི་རྫོགས་པ་ཆེན་པོ་སེམས་ཉིད་ངལ་གསོ་སོགས་
ཡིན༑ དེ་ལྟར་བླ་མའི་མན་ངག་གི་སྟེང་ནས་ཤེས་དགོས། དེ་ལ་སྐྱེས་བུ་ཆེན་
པོའི་ལམ་རིམ་མམ་ཐེག་པ་དེ་ལ་རིང་ལམ་མཚན་ཉིད་ཐེག་པ། ཉེ་ལམ་རྡོ་
རྗེ་ཐེག་པ། མྱུར་ལམ་འོད་གསལ་རྫོགས་པ་ཆེན་པོ་གསུམ། བདམ་ཁ་ཞིག་
བྱེད་ན། རིང་ལམ་ནི་བསྐལ་པའི་མཐའ་རྫོགས་པའི་སངས་རྒྱས་སྒྲུབ་ནི་རེད།
སྒྲུབ་ པ་རེད་ ཀྱི་དོན་མཆན། དེ་ནི་རིང་ཡོད་ཁི། དེ་རིང་ཡོད་ཁི་ཞེས་པ་དུས་རིང་དྲག་འདུག་
གི་དོན་ མཆན། ཉེ་ལམ་རྡོ་རྗེ་ཐེག་པ་ལ་ནང་གསེས་རིང་ལམ་ཉེ་ལམ་མྱུར་ལམ་
གསུམ་ལས། ཕྱི་རྒྱུད་ཀྲི་ཡོག་སྡེ་གསུམ་གྱིས་མི་ཚེ་ལྔ་དང་བདུན་དང་བཅུ་
དྲུག་གིས་སངས་རྒྱས་འགྲུབ་ཀྱང་དེ་ཡང་བསླབ་མི་ནུས། ཉེ་ལམ་མ་ཧཱ་ཨ་
ནུ་གཉིས་ཀས་ཚེ་གཅིག་ལུས་གཅིག་གིས་ཟུང་འཇུག་སྒྲུབ་ནི་རེད་ཀྱང་། འགྲུབ་
པ་རེད་ཀྱང་ཞེས་ མཆན། བསྐྱེད་རིམ་གྱི་ལྷ་མཛུབ་བུ་ཙམ་ཡང་ཡིད་ལ་འཆར་ཁ་
མི་ཉན། རྫོགས་རིམ་གྱི་རླུང་ཁུག་གཅིག་ཀྱང་མི་ཟིན་ན་དེ་ཡང་སྒྲུབ་དཀའ་
བས༑ ད་འོད་གསལ་རྫོགས་པ་ཆེན་པོ་ལོ་དང་ཟླ་བས་ཟུང་འཇུག་གི་གོ་འཕང་
འགྲུབ་པས་དེ་ཞིག་སྒྲུབ་དགོས་བསམ་ན་བླ་མའི་མན་ངག་ལ་ལྟོས་ནི་མ་
གཏོགས་སྒྲུབ་མི་ཤེས་པས། ས་ར་ཧས། བླ་མའི་མན་ངག་ཅེས་བྱ་བདུད་རྩིའི་རོ། །
གང་ལ་སེམས་མཉམ་འཇོག་པ་དེ་ཙམ་ཞིག །ཅེས་པས་བླ་མའི་མན་ངག་གི་
སྒོ་ནས་ཉམས་སུ་བླངས་དགོས། ད་རྫོགས་པ་ཆེན་པོ་དེ་ལ་རྒྱུད་ཀྱི་ལྡང་ཚད་
ཀྱི་དབང་གིས་རྒྱུད་འབུམ་ཕྲག་དྲུག་ཅུ་རྩ་བཞི། དེ་བསྡུ་ན་སེམས་ཀློང་མན་
ངག་གི་སྡེ་གསུམ། མན་ངག་གི་སྡེ་ལ་ཕྱི་སྐོར་ནང་སྐོར་གསང་སྐོར་ཡང་གསང་
བླ་ན་མེད་པའི་སྐོར་དང་བཞི་སྟེ། ཨ་ཏི་བཀོད་པ་ཆེན་པོ་ལས། ཕྱི་སྐོར་ལུས་



མཁན་ཆེན་ངག་གི་དབང་པོས་མཛད།
དང་འདྲ་སྟེ་ཐ་སྙད་རྒྱ་ཆེར་བསྟན། །ཞེས་པས་ཕྱི་ནང་ཐམས་ཅད་ཀ་དག་ཁྲེགས་
ཆོད་གཏན་ལ་དབབ་པ་ལ་ཧ་ལམ་འདྲ་ཡང་ལྷུན་གྲུབ་ཐོད་རྒལ་གཏན་ལ་
དབབ་པ་ལ་ཕྱི་སྐོར་དུ་གཞི་གདོད་མའི་གནས་ཚུལ་རྒྱ་ཆེར་བཤད་པ་ལས།
ལམ་ཉམས་སུ་ལེན་ཚུལ། བར་དོའི་འཆར་ཚུལ། མཐར་ཐུག་འབྲས་བུའི་
གྲོལ་ཚུལོ་མ་བཤད། ནང་སྐོར་མིག་དང་འདྲ་སྟེ་མཐོང་བ་བརྡ་ཡི་ཆོས། །ཞེས་
པས་ནང་སྐོར་དུ་ལམ་དཔེ་དོན་རྟགས་གསུམ་གྱིས་ངོ་སྤྲོད་པ་ཙམ་བཤད་ཀྱང་
གཞིའི་གནས་ཚུལ། མཐར་ཐུག་འབྲས་བུའི་གྲོལ་ཚུལ་མ་བཤད། གསང་
སྐོར་སྙིང་དང་འདྲ་སྟེ་དྲན་བྱེད་གཟུངས་ཀྱི་ཆོས། །ཞེས་ལམ་གྱི་བྱེ་བྲག་བསྒོམ་
པ་ཙམ་བསྟན་ཀྱང་གཞིའི་གནས་ཚུལ་དང་མཐར་ཐུག་གི་གྲོལ་ཚུལ་རྣམས་མ་
བཤད་ལ། འདི་ནི། ལུས་དབང་ཡོངས་སུ་རྫོགས་པའི་སྐྱེས་བུ་བཞིན། །
ཞེས་པས། གཞི་གདོད་མའི་གནས་ལུགས་ལམ་ལྟ་སྒོམ་སྤྱོད་པ། འབྲས་བུ་མཐར་
ཐུག་གི་གྲོལ་ཚུལ་དང་བཅས་པ་རྒྱས་པར་བསྟན་པའོ། །ཡང་གསང་
བླ་ན་མེད་པ་དེ་ལ་རྒྱུད་བཅུ་བདུན། སྔགས་སྲུང་ཁྲོས་མའི་རྒྱུད་དང་བཅོ་བརྒྱད།
དེ་དག་གི་དགོངས་ཉམས་གཅིག་ཏུ་དྲིལ་བ་ལ། རྒྱ་ཆེ་བ་པཎྜི་ཏའི་སྐོར་དང་། ཟབ་པ་
ཀུ་སུ་ལིའི་སྐོར། དང་པོ་ནི། ཀློང་ཆེན་མཛོད་བདུན། ཕྱི་མ་ལ། པདྨའི་མཁའ་
འགྲོ་སྙིང་ཐིག་དང༌། བི་མའི་གསང་བ་སྙིང་ཐིག་སྟེ་མ་གཉིས། བུ་མཁའ་
འགྲོ་ཡང་ཐིག་དང་བླ་མ་ཡང་ཐིག་གཉིས། དེ་གཉིས་ཀའི་ཡང་ཏིག་ཟབ་མོ་ཡང་
ཏིག དེ་དག་གི་དགོངས་ཉམས་གཅིག་ཏུ་དྲིལ་བ་རྫོགས་པ་ཆེན་པོ་ཀློང་ཆེན་སྙིང་
ཐིག །དེ་ལ་གཞི་ལམ་འབྲས་བུ་གསུམ་ལས། འདིར་ལམ་རྫོགས་པ་ཆེན་པོ་དེ་ལ་
སྨིན་བྱེད་དབང་དང་གྲོལ་བྱེད་ཀྱི་གདམས་པ་གཉིས། དེ་ལ་སྨིན་བྱེད་ཀྱི་དབང་



༄༅། །སྙིང་ཐིག་སྔོན་འགྲོའི་ཟིན་བྲིས།
རྣམས་ཐོབ་ཟིན་པའི་དབང་དུ་བྱས། ཁྲིད་ལའང་སྔོན་འགྲོ་དང་དངོས་གཞིའི་ཁྲིད་
གཉིས་ལས་ཕྱི་མ་ལ་དངོས་གཞི་ཐུན་མོང་བ་བསྐྱེད་རྫོགས་གཉིས་ཀྱི་ཁྲིད། ཐུན་
མོང་མ་ཡིན་པ་ལེ་ལོ་ཅན་འབད་མེད་དུ་གྲོལ་བ་ཀ་དག་ཁྲེགས་ཆོད་དང་། བརྩོན་
འགྲུས་ཅན་འབད་བཅས་སུ་གྲོལ་བ་ལྷུན་གྲུབ་ཐོད་རྒལ་གྱི་ཁྲིད་གཉིས།
ཐུན་མོང་ཕྱིའི་སྔོན་འགྲོ།
༈ འདིར་དང་པོ་སྔོན་འགྲོའི་ཁྲིད་ལ་ཐུན་མོང་དང་ཐུན་མོང་མིན་པ་གཉིས་ལས་།
འདིར་དང་པོ་ཐུན་མོང་གི་སྔོན་འགྲོ་འཆད་པ་ལ། དེ་ལ་སྔོན་འགྲོ་སྔོན་འགྲོ་ཞེས་
པ་དེ་དང་པོ་ཞིང་ས་བརྟུལ་བ་ལྟར་དངོས་གཞི་ཞུ་བར་བྱེད་པ་ལ་ཐུན་མོང་གི་སྔོན་
འགྲོས་རྒྱུད་སྦྱངས་དགོས། དེ་ལ་ཐུན་མོང་ཕྱི་ཡི་སྔོན་འགྲོས་རང་གིས་རང་གཤིན་
པར་བྱས་ནས། ཐུན་མིན་སྐྱབས་འགྲོ་སོགས་ལོ་ཏོག་བཏབ་ཅིང་ལོ་ཏོག་བརྡུང་
བཅག་གི་བར་ལྟ་བུ་ཐུན་མིན་ཡིན་ལ། ནས་ཟ་རན་པ་ལྟ་བུ་དངོས་གཞིའི་ཁྲིད་ཡིན་
ནོ། །དེ་ལའང་སྨིན་ཁྲིད་དང་མོས་ཁྲིད་གཉིས་དང་པོ་ལ་བི་མ་ལའི་དུང་ཡིག་ཅན་
དུམ་དུམ་ཁྲིགས་ཀྱི་དབང་དུ་བྱས་ན་མན་ངག་དུམ་བུའི་ལུགས་སུ་གདབ་པ་དང༌།
མཐར་ཆགས་སུ་གདབ་པ་གཉིས་ལས་དང་པོ་ནི་བླ་མ་ཀུ་མ་རཱ་ཛ། ཀུན་མཁྱེན་
ཆོས་ཀྱི་རྒྱལ་པོས་ལོ་དྲུག་ཏུ་བསྟེན་ནས་ཁྲིད་རྫོགས་པ་དང་། སློབ་ལམ་
མཐར་ཕྱིན་པ་དུས་མཉམ་སྟེ་ཀུན་མཁྱེན་ཆེན་པོ་ཀ་དག་གི་ཆོས་ཉིད་ཟད་པ་དང་
ལྷུན་གྲུབ་ཀྱི་རིག་པ་ཚད་ལ་ཕེབས་པ་ལྟ་བུ་དགོས། ཀུན་མཁྱེན་ཆེན་པོས་ཕྱིན་
ཆད་ཁོ་བོའི་རྗེས་སུ་འཇུག་པ་དག་གིས་བླ་མ་བསྟེན་ཡུན་རིང་། གདམས་ངག་



མཁན་ཆེན་ངག་གི་དབང་པོས་མཛད།
ཉན་ཡུན་རིང་བ་ཞིག་དགོས་ཞེས་དམ་ཚིག་གི་རིམ་པ་རྣམ་གྲོལ་རྒྱ་མཚོར་ཞལ་ཆེམས་
སུ་བཞག་པ་ལྟ་བུ་ཡིན། དེ་ལྟར་མ་ཡིན་པར་མོས་ཁྲིད་བདུན་ཁྲིད་དང་ཟླ་ཁྲིད་ལྟ་ ་
བུའི་མིང་བཏགས། ཁྲིད་རྟ་རྒྱུག་མ་རེ་བླ་མས་བྱེད་མདོག་དང་། སློབ་མས་ཉན་
ཁ་ཁ་རེ་བྱས་ནས་མགོ་མ་ཚོས་གོང་ལྕེ་བསྙབས་མལ་མ་དྲོས་གོང་རྡོག་པ་བརྐྱང་ཟེར་
བ་བཞིན་བླ་མས་སློབ་མ་སྐྱོང་ཁོམ་མེད། སློབ་མས་བླ་མ་བསྟེན་ཁོམ་མེད་པར།
དངོས་གཞི་དངོས་གཞི་ཟེར་ནས་མཐོ་སྙབ་བྱས་ཏེ་སྔོན་འགྲོའི་ཆོས་གཞུག་ཤོར་ན་
མགོ་མཐོ་ས་ནས་བཏགས་ན། སྐེ་དམའ་ས་ནས་ཆད་ཟེར་བ་བཞིན་དུས་ཕྱིས་
ཆོས་པར་རློམ་པ་ཁ་དང་དོན་འཛོལ། ཕྱི་དང་ནང་འགལ། རང་རྒྱུད་དང་དམ་པའི་
ཆོས་ཕྱོགས་ལུང་པ་སོ་སོར་སོང་ཞིང་ལུས་གནད་བཅོས་མིག་རུ་ཟིང་ཟིང་བྱེད་པ་
འདི་འདྲ་རང་རྒྱུད་སྤུ་གང་ཡར་སྐྱེད་མེད་པ་ཡིན་ནོ། །འདིར་ནི་སྨིན་ཁྲིད་ཀྱི་
དོ ད་གདམས་ངག་མཐར་ཆགས་སུ་གདབ་པའི་དབང་དུ་བྱས་ནས།
༈ ཐུན་མོང་ཕྱིའི་སྔོན་འགྲོ། ཐུན་མིན་ནང་གི་སྔོན་འགྲོ། དངོས་
གཞིའི་ཆ་ལག་ཉེ་ལམ་འཕོ་བའི་ཁྲིད་དང་གསུམ། དང་པོ་ཐུན་མོང་ཟེར་རྫས་
པོ་ཞེས་ པ་ ཟེར་ དོན་ ལ་ གོ་ དགོས་ མཆན། སུ་དང་ཐུན་མོང་རེད་ཟེར་ན། གཞུང་གི་
ལུགས་ལ་ཐེག་པ་མཐའ་དག་གི་བསམ་བྱ་ཐུན་མོང་བ་ཡིན་པས་ཐུན་མོང་ཕྱི་
ཡི་སྔོན་འགྲོ། མན་ངག་གི་ལུགས་ལ་སྐྱེས་བུ་གསུམ་ཀའི་བསམ་བྱ་ཐུན་མོང་
བ་དང་། ཐུན་མིན་ཟེར་བ་སུ་དང་ཐུན་མིན་ཡིན་ཟེར་ན། གཞུང་གི་ལུགས་
ལ་འཇིག་རྟེན་པའི་ཐེག་པ་དང་ཐེག་དམན་ཉན་རང་གི་ཐེག་པ་དང་ཐུན་མོང་
མིན༑ མན་ངག་གི་ལུགས་ལ་སྐྱེས་བུ་ཆུང་འབྲིང་གཉིས་ཀྱི་ཐུན་མོང་མིན་ལ།
སྐྱེས་བུ་ཆེན་པོའི་བསམ་བྱ་ཐུན་མོང་མ་ཡིན་པ་ཡིན་པས་ཐུན་མིན་ནང་གི་སྔོན་



༄༅། །སྙིང་ཐིག་སྔོན་འགྲོའི་ཟིན་བྲིས།
འགྲོ་ཞེས་བྱའོ། །འཕོ་བ་ནི་ལམ་སྦྱངས་པ་དམན་ལ་འཕོ་བས་བསུ་ཞེས་པས།
དང་པོ་དངོས་གཞི་ཞུ་མ་ཁོམ་པ་དང་། ཞུས་ནས་སྐྱེ་འཆི་བར་དོ་གསུམ་གྱི་
དྲོད་ཚད་དང་མི་ལྡན་ཅིང་ལམ་བརྟན་པ་མ་ཐོབ་པ་དག་འཕོ་བ་ལ་བརྟེན་ནས་
ལམ་གྱི་སྦྱངས་བ་འཕྲོ་མཐུད་དགོས་པ་ཡིན་པས་རྫོགས་རིམ་དངོས་གཞིའི་ཆ་ལག
་བློ་ཆོད་འཕོ་བ་ཞེས་ཆོས་དྲུག་གི་ནང་ཚན་དུ་གཏོགས་པ་ཡིན། དེ་
ལ་དང་པོ་ཐུན་མོང་ཕྱིའི་སྔོན་འགྲོ་ལ་ནང་གསེས་དྲུག་ལས།
དང་པོ་དལ་འབྱོར་རྙེད་པར་དཀའ་བ། །
༈ དང་པོ་བློ་ལྡོག་རྣམ་པ་བཞིའམ་ཞེན་ལོག་རྣམ་པ་བཞི་ཞེས་ལྡོག་
བྱེད་རྣམ་པ་བཞིས་ལྡོག་བྱ་ཚེ་འདི་དང་ཕྱི་མ་གཉིས་དང་གཞན་ཕན་བྱང་ཆུབ་སེམས་
ཀྱིས་རང་འདོད་ཡིད་བྱེད་ཀྱི་བསམ་པ་ལ་བློ་ལྡོག་དགོས། དལ་འབྱོར་
རྙེད་པར་དཀའ་བ་དང་ཚེ་མི་རྟག་པ་གཉིས་ཀྱིས་ཚེ་འདི་སྒྲུབ་པའི་བསམ་པ་
ལ་བློ་ལྡོག འཁོར་བའི་ཉེས་དམིགས་དང་ལས་རྒྱུ་འབྲས་གཉིས་ཀྱིས་ཚེ་ཕྱི་མ་
ཕན་ཆད་འཁོར་བ་སྒྲུབ་པའི་བསམ་སྦྱོར་ལ་བློ་ལྡོག དེའི་ཤུགས་ལ་རང་
འདོད་སྒྲུབ་པའི་བསམ་སྦྱོར་ལ་བློ་ལྡོག་དགོས་པ་འདི་ཀུན་མཁྱེན་ཡབ་སྲས་
ཀྱི་ཁྱད་ཆོས་ཡིན། ཚེ་འདི་དང་ཕྱི་མ་བདག་འདོད་སྒྲུབ་པའི་བསམ་སྦྱོར་གསུམ་
ལ་བློ་ལྡོག་ནས་ཐར་པ་དོན་དུ་གཉེར་དགོས་པས་ཐར་པའི་ཕན་ཡོན་བསམ་པ་
དང་༑ ཐར་པའི་ལམ་བླ་མ་དགེ་བའི་བཤེས་གཉེན་མཚན་ཉིད་དང་ལྡན་པ་
མ་གཏོགས་སུ་ཐུག་ཐུག་ཞིག་གིས་མི་སྟོན་པས་བཤེས་གཉེན་བསྟེན་པའི་ཚུལ་



མཁན་ཆེན་ངག་གི་དབང་པོས་མཛད།
ཤེས་དགོས། དང་པོ་དལ་འབྱོར་རྙེད་པར་དཀའ་བ་ལ་ཁྲིད་ཉན་པའི་ཚུལ་
སོགས་ཞལ་ལུང་ལྟར་ མཆན། ལས། ཁྲིད་ཉན་པའི་ཚུལ་འདི་དང་པོ་ཉན་དུས་
ཉན་ཚུལ། སྒྲུབ་དུས་སྒྲུབ་ཚུལ། སྒོམ་དུས་སྒོམ་ཚུལ་ཡིན་པས་དེ་ལ་བསམ་
པ་རྒྱ་ཆེ་བ་བྱང་ཆུབ་སེམས་ཀྱི་ཀུན་སློང་ཐབས་རྒྱ་ཆེ་བ་སོགས་ཁྲིད་ཡིག་ཏུ་ཞལ་
འཕངས་བར་ཤེས་དགོས་ མཆན། ཀུན་སློང་དང་ཀུན་སྤྱོད་གཉིས། དང་པོ་བསམ་
པ་གཙོ་ཆེ་ལ། ཕྱི་མ་ལུས་ངག་གི་བྱ་བ་དང་སྤྱོད་པ་གཙོ་ཆེ་བས། དང་པོ་
ཀུན་སློང་ཞེས་པས་ཀུན་ཞེས་པ་མང་ཚིག་ཡིན་པས་རྣམ་པར་རྟོག་པ་མང་པོ་ཞིག་
གི་ནང་ནས་རྟོག་པ་ཁྱད་པར་བ་ཞིག་སློང་བ་ཡིན་ལ། དེ་ལ་མི་དགེ་བའི་
ཀུན་སློང་། ལུང་མ་བསྟན་གྱི་ཀུན་སློང་། དགེ་བའི་ཀུན་སློང་གསུམ་ལས།
དང་པོ་མི་དགེ་བའི་ཀུན་སློང་དེ་ལ་ནང་གསེས་འཇིགས་སྐྱོབ་ཀྱི་ཀུན་སློང་དང་།
ལེགས་སྨོན་གྱི་ཀུན་སློང་གཉིས་ལས། དང་པོ་ཚེ་འདིའི་ནད་ཀྱི་འཇིགས་པ།
གདོན་གྱི་འཇིགས་པ། རྒྱལ་པོའི་ཆད་པའི་འཇིགས་པ། མུ་གེའི་འཇིགས་པ་
སོགས་སྐྱོབ་པའི་ཆེད་དུ་ཆོས་སྒྲུབ་ན་མ་ཀི་ཉན་ཐོས་ཀྱི་ཐེག་པ་ནས། ཡ་ཀི་འོད་
གསལ་རྫོགས་པ་ཆེན་པོའི་བར་གང་ཉམས་སུ་བླང་ཡང་འཇིགས་པ་དེ་དག་
སྐྱོབ་ན་མ་གཏོགས་དེ་ཕན་འབྲས་བུ་གང་ཡང་མེད་པས་སྤངས་དགོས།
གཉིས་པ་ལེགས་སྨོན་གྱི་ཀུན་སློང་ནི། དང་པོ་ནས་ཆོས་བཙོང་ཞིག་ལ་ཁ་
ས་འཐེན་ནས་ ཁ་ ས་ འཐེན་ཞེས་ པ་ ཕྱི་ འདང་ རྒྱབ་ པའི་ དོན་ ལ་ གོ་ དགོས་མཆན། ངས་
ཆོས་ཞིག་ཞུ་དབང་ལུང་རེ་ཐོབ་ནས་མཚམས་བསྙེན་སྒྲུབ་རེ་བྱས་ན་བདག་
གིས་རྙེད་པ་རེ་ལོན་འོང་བསམ་པ་དང་།བསྟོད་པ་དང་སྙན་པ་དང་གྲགས་པ་ཞེས་མཆན་ཞིག་ཨེ་ཡིན་སྙམ།
རྙེད་བསྟོད་སྙན་གྲགས་གསུམ་གྱིས་ཚེ་འདི་ལ་ཟས་གོས་སོགས་བདེ་བ་ཐོབ་པ་



༄༅། །སྙིང་ཐིག་སྔོན་འགྲོའི་ཟིན་བྲིས།
བཞི་དང་། དེའི་མི་མཐུན་ཕྱོགས་བཞི་མི་འདོད་པ་བརྒྱད་ནི་འཇིག་རྟེན་ཆོས་
བརྒྱད་ཡིན་པས་དམ་པའི་ཆོས་ཀྱིས་ཚེ་འདི་སྒྲུབ་སྟེ་ཁུག་ཁུག་འདྲ་ན་རྟ་དང་
མཛོ་མ་ཁུག་ཁུག་འདྲ་ན་བལ་རུལ་ཁུལ་རུལ་ཡན་ཆད་ལ་བསྟན་པ་དམ་པའི་ཆོས་
དམར་དང་འཇིག་རྟེན་གྱི་ཟས་གོས་སོགས་ཟོང་དང་དམར་ཟོང་བརྗེས་ནས་ཆོས་
ཀྱིས་འཇིག་རྟེན་སྒྲུབ་པ་དང་། འཇིག་རྟེན་པའི་རྒད་པོ་ཞིག་གིས་མེ་མདའ་ཕྲ་རིང་ཞིག་
བཟུང་ནས་ནོར་སྒྲུབ་པ་གཉིས་ལས་ཆོས་ཀྱིས་འཇིག་རྟེན་སྒྲུབ་ན་དེའི་ཐབས་སྡུག་
པ་འཇིག་རྟེན་ན་མེད་ལ། མཉམ་མེད་དྭགས་པོས། ཆོས་ཆོས་བཞིན་དུ་མ་སྤྱད་ན།།
ཆོས་ཀྱིས་སླར་ངན་སོང་དུ་འགྲོ་བའི་རྒྱུ་བྱེད་གསུངས་པ་བཞིན། དཀོར་མ་ཞུ་ན།
ཆོས་གོས་འབར་བ། ལྷུང་བཟེད་འབར་བ། ཐོ་ལུམ་འབར་བ། ལྕགས་ཞུན་
འབར་བ་སོགས་མྱོང་དགོས་པས་དེ་ནི་སྤངས་དགོས་ཏེ། ས་སྐྱའི་ཞེན་པ་བཞི་བྲལ་ལས།
ཚེ་འདི་ལ་ཞེན་ན་ཆོས་པ་མིན། །ཞེས་གསུངས་པས། དེ་ལྟ་བུའི་གང་ཟག་དེ་ལ་མིང་
ཅི་ཞིག་བཏགས་ན་བསྟན་པའི་བླ་བཙོང་། དཀོན་མཆོག་གི་རྐང་འདྲེན་དགེ་འདུན་
གྱི་དགབ་སྡུད་པ་པོ་ཡིན་པས་དེ་དུག་བཞིན་སྤང་དགོས་ཏེ། དེ་ལྟ་བུའི་ལེགས་སྨོན་
གྱི་ཀུན་སློང་གིས་ཀུན་ནས་བསླངས་ཏེ་མ་ཀི་ཉན་ཐོས་ཀྱི་ཐེག་པ་ནས་རྫོགས་
པ་ཆེན་པོའི་བར་ཉམས་སུ་ལེན་མདོག་བྱས། ལོ་དགུའི་བར་དུ་བུག་སྒོ་འདག་
སྦྱར་བྱས། མཚམས་བསྙེན་སྒྲུབ་ལ་འབད་ཁུལ་བྱས་ཀྱང་རང་ལ་རྙེད་བསྟོད་
སྙན་གྲགས་རེ་འགྲུབ་ན་ཆོས་དེ་ཉམས་སུ་བླངས་པའི་འབྲས་བུ་རེད་ཟེར་རྒྱུ་མ་
གཏོགས་ཕྱི་མ་ཐར་པའི་ས་བོན་ཙམ་ཡང་མི་ཐེབས་ཞེས་ཨ་བུས་འདི་འདྲ་བྱུང་ཚད་
དཔལ་སྤྲུལ་རིན་པོ་ཆེའི་ མཚན་ ཡིན་ པར་ གོ་དགོས་མཆན། གསུངས་སོ། །དེ་ནི་དཔེར་
ན་མི་གཡོ་ཅན་གྱིས་བོང་ཤ་ལ་རི་དྭགས་ཀྱི་སྤུ་གཏོར་ནས་འཚོང་བ་དང་འདྲ་



མཁན་ཆེན་ངག་གི་དབང་པོས་མཛད།
བས་རང་གི་རྒྱུད་ངན་པ་བོང་ཤ་ལྟ་བུ་ལ་དམ་པའི་ཆོས་རི་དྭགས་ཀྱི་སྤུ་ལྟ་
བུའི་ཁེབ་མ་བརྒྱབས་ནས་ཆོས་བཙོང་བ་ཡིན་པས་འཇིག་རྟེན་པ་ཆུས་ཉེས་
ཞིག་ལ་ཆུས་བཙོང་ཆུས་བཙོང་ཟེར་བ་བཞིན་འདི་ལ་ཆོས་བཙོང་ཆོས་བཙོང་ཟེར་
བ་ཡིན་ནོ། །གཉིས་པ་ལུང་མ་བསྟན་གྱི་ཀུན་སློང་ནི། དོན་དུ་གཉེར་བྱ་གཞན་
ཅི་ཡང་མེད་པས། ཆོས་ཞིག་ཞུ་དར་བ་ཙམ་མ་གཏོགས་དོན་དུ་གཉེར་བྱ་ཅི་ཡང་
མེད་པ་མི་དྲེད་ཀྱིས་མིའི་ལད་མོ་བྱེད་པ་ལྟ་བུ་དང་མི་སོང་བའི་རྗེས་ལ་ཁྱིས་དེད་པ་
ལྟ་བུའམ་མདའ་སྟོང་འཕེན་བྱེད་པ་ལྟ་བུའི་དགེ་བ་དང་མི་དགེ་བ་གཉིས་ཀར་ལུང་
སྟོན་རྒྱུ་མེད་པ་དེ་ཡིན་པས་ཨ་བུས་འདིས་ཀྱང་ཐར་པའི་ས་བོན་ཙམ་ཡང་མི་
ཐེབས་གསུངས། བླ་མས་སྨྱོ་ཤུལ་ལུང་རྟོགས་མཆན། འདི་ལ་ཀུན་སློང་བཟང་པོ་ཅི་མེད་
ཀྱང་ངན་པ་ཡང་མེད་པས་ཐར་པའི་ས་བོན་ཐེབས་རྒྱུ་རེད་གསུངས། གསུམ་པ་
དགེ་བའི་ཀུན་སློང་ལ་ནང་གསེས་སྐྱེས་བུ་ཆུང་འབྲིང་ཆེ་གསུམ་གྱི་ཀུན་སློང་གསུམ་
ལས། དང་པོ་སྐྱེས་བུ་ཆུང་ངུའི་ཀུན་སློང་ནི་རང་ཉིད་ཁོ་ན་ ངན་སོང་གསུམ་ལས་
ཐར་ནས་མཐོ་རིས་ལྷ་མིའི་གོ་འཕང་ཙམ་ཐོབ་པར་འདོད་པ་དང་དེའི་ཆེད་དུ་མ་ཀི་ཉན་
ཐོས་ཀྱི་ཐེག་པ་ནས་ཡ་ཀི་འོད་གསལ་རྫོ གས་པ་ཆེན་པོའི་བར་ཉམས་སུ་
བླངས་ཀྱང་མཐོ་རིས་ཐོབ་པའི་རིང་ལམ་ཉེ་ལམ་མྱུར་ལམ་ལས་སངས་རྒྱས་ཐོབ་
པའི་རྒྱུར་གང་ཟག་གི་བསམ་པས་འགྲོར་མི་འཇུག དེ་ལྟ་བུའི་ཀུན་སློང་
གིས་སོ་སོར་ཐར་པའི་འདུལ་ཁྲིམས་ཉིས་བརྒྱ་དང་ལྔ་བཅུ་རྩ་གསུམ་པོ་བསྲུངས་
ནས་ཆོས་གོས་རྣམ་པ་གསུམ་པོ་གྱོན་ནས་བསྡད་ཀྱང་བསམ་པ་རྒད་པོའི་སྐྱེ་
བོ་ ཕལ་ པར་ གོ་ དགོས་ མཆན། བསམ་རྒྱུ་ལས་མ་འཕགས་པས་རྒད་པོ་སྡོམ་ལྡན་
་རྒད་པོ་ཚུལ་ཁྲིམས་དང་ལྡན་པ་ཞིག་ཡིན། དེ་བཞིན་དུ་བསྐྱེད་རིམ་གྱི་ལྷ་ཞི་



༄༅། །སྙིང་ཐིག་སྔོན་འགྲོའི་ཟིན་བྲིས།
བ་རང་རྒྱུད་པ་བསྒོམ་ན་འདོད་ཁམས་ཀྱི་ལྷར་སྐྱེ་ལ། ཁྲོ་བོ་རང་རྒྱུད་པ་ཞིག་
བསྒོམ་ན་བདུད་དང་རུ་ཏྲར་སྐྱེ་བ་ཡིན་ཏེ་ཨ་བུའི་ཞལ་ནས། ཁ་གདངས་
མིག་བསྒྲད་ལྷ་སྒོམ་འདྲེ་རུ་ལོག །ཅེས་གསུངས་པ་ཡིན་ནོ། །དེ་བཞིན་དུ་
ཀ་དག་ཁྲེགས་ཆོད་དང་ལྷུན་གྲུབ་ཐོད་རྒལ་གཉིས་བསྒོམ་ཡང་ཚོགས་བསགས་
སྒྲིབ་སྦྱང་ཞིག་གིས་ཐེག་ན་གཟུགས་མེད་སྐྱེ་མཆེད་མུ་བཞི་དང་གཟུགས་ཁམས་
གནས་རིས་བཅུ་བདུན་དུ་སྐྱེ། མ་ཐེག་ན་བྱི་བ་དང་དྲེད་མོ་ལྟ་བུའི་གནས་ལས་
འགྲོ་ས་མེད་དེ། ས་སྐྱ་པཎ་ཆེན་གྱིས། བླུན་པོས་ཕྱག་རྒྱ་ཆེར་བསྒོམས་
པ༑ །ཕལ་ཆེར་དུད་འགྲོའི་གནས་སུ་འགྲོ། །གསུངས་པ་བཞིན་ནོ། །དེ་
ལྟ་བུའི་ཀུན་སློང་དེ་སྤངས་དགོས་ཏེ། འཁོར་བ་ལ་ཞེན་ན་ངེས་འབྱུང་མིན།།
ཞེས་གསུངས་སོ། །གཉིས་པ་སྐྱེས་བུ་འབྲིང་གི་ཀུན་སློང་ནི། སྲིད་པ་རིགས་
དྲུག་པོ་སྡུག་བསྔལ་གྱི་རང་བཞིན་སྡུག་བསྔལ་གྱི་འཁྲུལ་འཁོར་མེའི་འོབས་ལྟ་བུ་
སྲིན་མོའི་གླིང་ལྟ་བུ། སྤུ་གྲིའི་སོ་ལྟ་བུའི་རང་བཞིན་དུ་མཐོང་ནས། རང་
འཁོར་བ་རིགས་དྲུག་གི་གནས་ནས་ཐར་ཏེ་ཞི་བ་ཉན་རང་གི་གོ་འཕང་དོན་དུ་
གཉེར་ནས་རིང་ལམ་སོགས་ཅི་ཉམས་སུ་བླངས་ཀྱང་ཉན་རང་དགྲ་བཅོམ་
པའི་གོ་འཕང་ཐོབ་པའི་རིང་ལམ་ཉེ་ལམ་མྱུར་ལམ་ལས་སངས་རྒྱས་ཐོབ་པའི་
རྒྱུར་མི་འགྲོ་སྟེ། མཉམ་མེད་ཇོ་བོ་རྗེ་བོད་ན་བཞུགས་སྐབས་ནངས་སྔ་
མོ་ཇ་བཞེས་ནས་རྒྱལ་བུ་འབྲོམ་སྟོན་པ་མདུན་ན་བཞུགས་སྐབས་ཨ་ཁ་ཁ་
གསུངས༑ ཅི་རེད་ལགས་ཞུས་པས། རྒྱ་གར་ན་ཁོ་བོའི་སློབ་མ་ཧེ་བཛྲ་སྒྲུབ་
པ་ཞིག་ཡོད་པ་ད་ནངས་ཉན་ཐོས་འགོག་པའི་ལམ་དུ་ཞུགས་ཐལ་གསུངས།
འབྲོམ་སྟོན་པས་ཧེ་བཛྲ་གྱིས་ཉན་ཐོས་འགོག་པའི་ལམ་དུ་ཞུགས་པ་ཇི་ལྟར་



མཁན་ཆེན་ངག་གི་དབང་པོས་མཛད།
ལགས་ཞུས་པས། གང་ཟག་གི་བསམ་པས་སྒྲུབ་མ་ཤེས་ན་ཧེ་བཛྲ་གྱིས།
དམྱལ་བར་འཕེན། ཡི་དྭགས་སུ་འཕེན། དུད་འགྲོར་འཕེན། སངས་རྒྱས་
ཀྱི་སར་ཡང་འཕེན་པས་བསྒྲུབ་བྱའི་ཆོས་བས་སྒྲུབ་པའི་ཚུལ་ལམ་བསམ་པ་གཙོ་
ཆེ་གསུངས། དེས་ན། རང་དོན་ལ་ཞེན་ན་སེམས་བསྐྱེད་མིན། །གསུངས་ལ།
དུས་ཕྱིའི་མཐོ་དམན་ཐམས་ཅད་ནས་ང་འཆི་ཁ་མི་སྐྲག་རྫ་ས་མི་འཁྲུལ་མི་སྐྲག་
རྫས་མི་འཁྲུལ་ཆེད་ཞེས་པའི་དོན་མཆན། ཟེར་ནས་སྒོམ་སྒོམ་ཟེར་བ་འདི་ཀུན་སློང་རང་
འདོད་སྒྲུབ་པའི་བསམ་པ་འདི་ལྟ་བུ་ལ་ཐུག་པ་ཡིན་གསུངས། གསུམ་པ་སྐྱེས་བུ་
ཆེན་པོའི་ཀུན་སློང་ནི། འོག་མ་བཞི་པོ་དེ་བདག་རང་འདོད་སྒྲུབ་པའི་བསམ་
སྦྱོར་དེ་ལ་ཐུག་པ་ཡིན་པས་བདག་རང་དོན་སྒྲུབ་པའི་བསམ་སྦྱོར་དེ་དུས་ཉི་
མ་དེ་རིང་ནས་བཟུང་། དགྲར་བལྟ། སྐྱོན་དུ་བལྟ། སུན་ཕྱུངས་ཏེ། བདག་རང་གི་
དོན་མིན་པར་སེམས་ཅན་ཐམས་ཅད་སྡུག་བསྔལ་རྒྱུ་འབྲས་གཉིས་དང་བྲལ་ཏེ་
མཐའ་གཉིས་ལ་མི་གནས་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་
བསམ་པ་དེ་བསམ་པ་རྒྱ་ཆེ་བ་བྱང་ཆུབ་སེམས་ཀྱི་ཀུན་སློང་ཡིན། དེ་རྒྱུད་ལ་སྐྱེ་བ་
ལ་མར་ཤེས་དྲིན་དྲན་སོགས་སྒོམ་དགོས་མ་གཏོགས། བླ་མས་ཀྱང་འདི་ལྟར་ནམ་
མཁས་གར་ཁྱབ་སོགས་ཟེར་མདོགསློབ་མས་ཀྱང་བསམ་མདོག་བྱས་ནས་གཉིས་ཀས་
མིག་ཟིང་ཟིང་བྱས་ནས་ཨ་བ་སྙིང་རྗེ་ཟེར་བའི་དོན་མཆན།རིས་ཟེར་ནས་གཉིས་
ཀས་སྟོང་ཧོབ་བཀྱེ་བ་ལ་སྙིང་པོ་ཅི་ཡང་མེད་པ་ད་ལྟའི་དུས་ཀྱི་བླ་སློབ་ཡིན་
ཁུལ་བྱེད་པ་སུས་ཀྱང་རྒྱུད་ལ་ཡོན་ཏན་གཞན་ལྟ་ཅི་བསམ་པ་བཟང་པོ་རེ་ཡང་
མེད་པ་དེ་འདྲ་འབྱུང་ཉེན་ཆེ་བས་དང་པོ་རང་གི་ཨ་མ་རྒན་མོ་ལ་མར་ཤེས་པ་
དྲིན་དྲན་པ། དྲིན་གཟོ་འདོད། རྣམ་མཁྱེན་སངས་རྒྱས་ལ་བཀོད་
18



༄༅། །སྙིང་ཐིག་སྔོན་འགྲོའི་ཟིན་བྲིས།
འདོད་རྣམས་བསམ་དགོས། ད་བསམ་པ་རྒྱ་ཆེ་བ་བྱང་ཆུབ་སེམས་ཀྱི་ངོ་བོ་
ནི༑ ཟུར་གཉིས་སམ་དོན་གཉིས་དང་ལྡན་པ་བྱང་ཆུབ་སེམས་བསྐྱེད་ཀྱི་ངོ་
བོ་ཡིན་ཏེ། བྱམས་པས། སེམས་བསྐྱེད་པ་ནི་གཞན་དོན་ཕྱིར། །ཡང་དག་
རྫོགས་པའི་བྱང་ ཆུབ་ འདོད། །ཅེས་པས་ཟུར་དང་པོའམ་དོན་དང་པོ་སྙིང་རྗེས་
སེམས་ཅན་ལ་དམི གས་པ་ནི་སེམས་ཅན་ཐམས་ཅད་སྡུག་བསྔལ་རྒྱུ་
འབྲས་གཉིས་དང་བྲལ་ཏེ། ཟུར་ཕྱི་མའམ་དོན་ཕྱི་མ་ཤེས་རབ་ཀྱིས་རྫོགས་
བྱང་ལ་དམིགས་པ་ནི། རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱ་
བསམ་དགོས་ཏེ་སྙིང་རྗེ་དང་མ་འདྲེས་པ་བྱམས་པ་དང་མ་འདྲེས་པ་སེམས་ཅན་གྱི་
དོན་དུ་ཞེས་བསམ་ཀྱང་སངས་རྒྱས་ཀྱི་ས་ལ་འགོད་འདོད་མ་བསྐྱེད་ན་སྙིང་
རྗེ་ཙམ་དང༌། སངས་རྒྱས་ཐོབ་པར་བྱ་བསམ་ཀྱང་སེམས་ཅན་གྱི་
དོན་དུ་མ་བསམ་ན་བྱམས་པ་ཙམ་ལས་མི་འཕགས་པས། སེམས་ཅན་ཐམས་
ཅད་སྡུག་བསྔལ་རྒྱུ་འབྲས་གཉིས་དང་བྲལ་ཏེ་རྫོགས་པའི་སངས་རྒྱས་ཀྱི་གོ་
འཕང་ཐོབ་པར་བྱ་བསམ་པ་དེ་ཡིན། དེ་ལྟ་བུའི་སེམས་དེ་སྒོམ་དུས་ཇི་ལྟ་བུ་
ཞིག་བྱེད་དགོས་ཟེར་ན། དང་པོ་རང་གི་རྩ་བའི་མ་ལ་བསྒོམ། དེ་ནས་རིམ་
གྱིས་ནམ་མཁས་མཐའ་ཁྱབ་ཏུ་བསྒོམ་དགོས། དང་པོ་འདི་ལྟར་ནམ་མཁས་
གར་ཁྱབ་སེམས་ཅན་གྱིས་ཁྱབ། སེམས་ཅན་གྱིས་གར་ཁྱབ་ལས་སྣང་སྡུག་
བསྔལ་གྱིས་ཁྱབ། ལས་སྣང་སྡུག་བསྔལ་གྱིས་ཁྱབ་པའི་སེམས་ཅན་ཐམས་
ཅད་ཐོག་མ་མེད་པའི་དུས་ནས་རང་གི་ཕ་དང་མ་དང་གཉེན་བཤེས་སུ་མ་གྱུར་
པའི་སེམས་ཅན་གཅིག་ཀྱང་མེད། དེའི་ནང་ནས་ཀྱང་མ་མ་བྱས་པའི་སེམས་
ཅན་གཅིག་ཀྱང་མེད། མ་བྱས་པའི་ཚེ་དྲིན་ཆེན་པོ་ཤ་སྟག་གིས་མ་བསྐྱངས་
ད9



མཁན་ཆེན་ངག་གི་དབང་པོས་མཛད།
བའི་སེམས་ཅན་གཅིག་ཀྱང་མེད་ལ། ， ད་ལྟའི་མ་འདི་བཞིན་ལན་གྲངས་
བསམ་གྱིས་མི་ཁྱབ་པར་མ་བྱས་ཏེ་བདག་འཁོར་བ་ཐོག་མ་མེད་པ་ནས་ད་
ལྟའི་བར་དུ་འཁྱམས་པས་ས་ལག་པ་ཙམ་ཞིག་གི་སྟེང་ནས་ལན་གྲངས་མང་
པོར་སྐྱེས་མ་མྱོང་ས་དང་འཆི་མ་མྱོང་ས་མེད་པས་དམྱལ་བ་དང་ལྷ་ཕལ་ཆེར་
མ་གཏོགས་མ་མེད་པར་མི་སྐྱེ་ལ་སེམས་ཅན་གཅིག་གིས་མ་བྱས་པ་མི་
ངེ ས་པས་སེམས་ཅན་ཐམས་ཅད་ཀྱིས་མ་བྱས་ལན་གཅི ག་ཙམ་དུ་མ་
ཟད་ལན་གྲངས་བསམ་གྱིས་མི་ཁྱབ་པར་མ་བྱས་ཏེ། མ་ཡི་ཐུག་མཐའ་རྒྱ་
ཤུག་ ཚི་ གུ་ ཙམ། །རིལ་ བུར་དྲིལ་ ཀྱང་ ས་ ཡིས་ལོངས་མི་འགྱུར། །ཞེས་ པས་
མར་ཤེས་པ་ཡིན། དྲིན་དྲན་པ་ནི་ཁྱད་པར་ད་ལྟའི་མ་འདིས་བདག་དྲི་ཟ་ཉེ་བར་
ལེན་པའི་རྣམ་པར་ཤེས་པ་འཁྱམས་པོ་ཞིག་མ་དྲིན་མོ་ཆེ་འདིའི་མངལ་དུ་ཞུགས་
ཚུན་ཆད་ནས་བཟུང་། ཟླ་དགུ་ངོ་བཅུ་ཞིག་གི་བར་ལ་མངལ་དུ་བཟུང་།
སྡིག་སྡུག་གཏམ་ངན་ཐམས་ཅད་ཁྱད་དུ་བསད་དེ། མའི་ལུས་ཀྱི་བཅུད་དང་
ཁ་ཟས་ཀྱི་དྭངས་མ་ལྟེ་བ་ནས་བརྒྱུད་དེ་ལུས་སྐྱེད་བསྲིངས། ཕྱིར་བཙའ་བའི་
གནས་སྐབས་ཤི་བོ་ཡིན་ན་དབུགས་མ་ཆད། གསོན་པོ་ཡིན་ན་མགོ་མི་ཐེག་
པའི་ཉ་རེ་ཉོ་རེ་བ་དེ་མ་དྲིན་མོ་ཆེ་དེས་འཆི་རྒྱུ་འཆི་མ་བཅུག རུལ་རྒྱུ་སྐམ་ཁ་
མ་བཅུག་པར་ཨ་མ་ལ་བུ་སྐྱེས་བྱུང་སྙམ་པའི་དགའ་སོ་ཆེན་པོ་བཅས་ནས།
ལག་སོར་མོ་བཅུས་ཁ་ལ་གཡེངས། བརྩེ་བའི་སེམས་ཀྱིས་བསྐྱངས། འཛུམ་
པའི་མིག་གིས་བལྟ།སྙན་པའི་ངག་གིས་བོས། ཟས་ཀྱི་དང་པོ་མངར་བའི་ནུ་
ཞོ་བྱིན། གོས་ཀྱི་དང་པོ་ཤ་དྲོད་ལ་བཅར། ཟས་ཀྱི་ཕུད་བྱིན། གོས་ཀྱི་རྩེས་
གཡོགས། འགྲངས་ལྟོགས་ལག་པས་བྱུག ཟས་ཁས་བསྙོད། སྣབས་ལུད་ཁས་



༄༅། །སྙིང་ཐིག་སྔོན་འགྲོའི་ཟིན་བྲིས།
གཞིབ༑ མི་གཙང་བ་ལག་པས་ཕྱིས། ཟ་མི་ཤེས་པ་ལ་ཟ་ཚུལ་བསླབ། སྨྲ་
མི་ཤེས་པ་ལ་སྨྲ་ཚུལ་བསླབ། འགྲོ་མི་ཤེས་པ་ལ་འགྲོ་ཚུལ་བསླབ། ཁ་
ཟས་མེད་ལ་ཟས་བྱིན། ལག་ནོར་མེད་ལ་ནོར་བྱིན། རྒྱབ་གོས་མེད་ལ་གོས་
བྱིན༑ ཤིན་ཏུ་བྱམས་པས་སྐྱེད་བསྲིངས་པའི་དྲིན་ཆེན་ཡིན་བསམ་སྟེ་ལུས་
བསྐྱེད་པའི་དྲིན། སྲོག་བྱིན་པའི་དྲིན། ཡོ་བྱད་བསྟབས་པའི་དྲིན། འཇིག་
རྟེན་བསྟན་པའི་དྲིན་རྣམས་དྲན་པ་ནི་འཇིག་རྟེན་གྱི་ཕྱོགས་ནས་དྲིན་དྲན་པའོ།།
ཆོས་ཀྱི་ཕྱོགས་ནས་དལ་འབྱོར་བཅོ་བརྒྱད་དང་ལྡན་པའི་མི་ལུས་རིན་པོ་ཆེ་འདི་
ཡང་མ་དྲིན་ཆེན་མས་བསྐྱེད། མ་སེམས་ཅན་མེད་ན་དང་པོ་བྱང་ཆུབ་
མཆོག་ཏུ་སེམས་བསྐྱེད་ས་དང་། བར་དུ་རྒྱལ་སྲས་ཀྱི་སྤྱོད་པ་ལ་སློབ་ས་མེད།
དེ་མེད་ན་མཐར་མངོན་པར་རྫོགས་པར་སངས་རྒྱས་པ་ཡང་མེད་པས། དེས་
ན་དང་པོ་བྱང་ཆུབ་མཆོག་ཏུ་སེམས་བསྐྱེད། བར་དུ་རྒྱལ་སྲས་ཀྱི་སྤྱོད་པ་རྒྱ་
མཚོ་ལྟ་བུའི་ཡུལ། མཐར་མངོན་པར་རྫོགས་པར་སངས་རྒྱས་པ་ཡང་མ་
དྲིན་མོ་ཆེ་ དེ་ཡི་དྲིན་ཡིན་དེར་མ་ཟད་ད་ལྟ་ཆོས་སྒྲུབ་པའི་མཐུན་རྐྱེན་གནས་
མལ་ཡོ་བྱད་ལ་སོགས་པ་མ་སེམས་ཅན་ལ་མ་ལྟོས་པར་མི་འབྱུང་བའི་དྲིན་རྣམས་
དྲན་པ་དྲིན་དྲན་པ་ཡིན། དྲིན་གཟོ་འདོད་ནི། ད་སྔོན་མ་དྲིན་མོ་ཆེས་
ཁེ་དང་རྒྱལ་ཁ་ཐམས་ཅད་བུ་ལ་བྱིན། གྱོང་དང་བུབ་ཁ་ཐམས་ཅད་མ་རང་
གིས་བླངས་ནས། བདེ་སྐྱིད་བདེ་བའི་དངོས་པོ་ཐམས་ཅད་བུ་ལ་བསྒྲུབས།
སྡིག་སྡུག་གཏམ་ངན་ཐམས་ཅད་མ་རང་གིས་བཟོད་ནས་ཕན་བཏགས་པས།
ད་བུ་ངའི་རེས་ལ་བབ་སྟེ་མ་རྒན་གྱི་སྐྱིད་སྡུག་ལ་ངས་བལྟ་དགོས་པས། མ་
རྒན་མོ་དེས་བདེ་བ་མྱོང་གི་མྱོང་ གི་ འདུག་ དང༌ ། ཞེས་ པའི་ དོན་ མཆན།ཡོད་གི་དང་།



མཁན་ཆེན་ངག་གི་དབང་པོས་མཛད།
སྡུག་བསྔལ་མྱོང་གི་ཡོད་བསམ་ན། བདེ་བ་གནས་སྐབས་ཀྱི་ཉི་མ་དྲོན་མོ་
ཞིག་འདེ་བ་ནས་བཟུང་རྫོགས་པའི་སངས་རྒྱས་ཀྱི་བར་གྱི་བདེ་བ་འདོད་ཀྱང་
བདེ་བའི་རྒྱུ་དགེ་བ་དང་ཡང་དག་པའི་ལམ་ནི་སྒྲུབ་མི་ཤེས། ཚུལ་བཞིན་དུ་
སྟོན་པ་པོ་དགེ་བའི་བཤེས་གཉེན་གྱི་ངག་ནི་མི་ཉན། སྡུག་བསྔལ་ཐ་ན་མེ་
སྟག་ཕྲ་མོ་ཙམ་སྟེང་དུ་ལྷུང་བ་ནས་སྲིད་པ་འཁོར་བའི་སྡུག་བསྔལ་ཐམས་ཅད་
མི་འདོད་ཀྱང་སྡུག་བསྔལ་གྱི་རྒྱུ་ལས་དང་ཉོན་མོངས་པ་ལ་འཇོལ་ཉོག་ཏུ་སྤྱོད་
ནས་ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་པ་ནི། བདེ་བ་འདོད་ཀྱང་
གཏི་མུག་པས། །རང་གི་བདེ་བ་དགྲ་ལྟར་འཇོམས། །ཞེས་པ་ལྟར། བདེ་
བ་ཉིན་སྐར་བས་དཀོན། སྡུག་བསྔལ་གྱི་བདེན་པས་དངོས་སུ་གནོད། ཀུན་
འབྱུང་གི་བདེན་པས་བརྒྱུད་དེ་གནོད་པས། སྡུག་བསྔལ་གྱི་རྒྱུ་ཀུན་འབྱུང་
ལས་དང་ཉོན་མོངས་འབྲས་བུ་ཁམས་གསུམ་འཁོར་བའི་སྡུག་བསྔལ་ཐམས་
ཅད་དང་བྲལ་ན་ཅི་མ་རུང་སྙམ་དུ་འདུན་པ་དང་འབྲེལ་བ་དང༌། བྲལ་བར་
གྱུར་ཅིག་སྙམ་དུ་སྨོན་པ་དང་འབྲེལ། བྲལ་བ་ཞིག་ངས་བྱ་སྙམ་པའི་དམ་
བཅའ་དང་འབྲེལ་བ་སྟེ་འབྲེལ་བ་སུམ་ལྡན་དང༌། མ་རྒན་སྡུག་བསྔལ་རྒྱུ་
འབྲས་གཉིས་དང་བྲལ་བ་ཞིག་སྐྱབས་བསླུ་བ་མེད་པའི་དཀོན་མཆོག་རིན་པོ་
ཆེ་རྣམ་པ་གསུམ་པོ་ཁྱེད་མཁྱེན་སྙམ་དུ། བླ་མ་རྒྱལ་བ་འགྲོ་བའི་མགོན།།
འགྲོ་ བ་ སྐྱོབ་ པའི་ དོན་ བརྩོན་ པ། །སྟོབས་ ཆེན་ འཇིགས་ པ་ ཀུན་ སེལ་ ལ། །
དེ་རིང་ཉིད་ནས་སྐྱབས་སུ་མཆི། །དེ་ཡི་ཐུགས་སུ་ཆུད་པའི་ཆོས། །འཁོར་བའི་
འཇིགས་པ་སེལ་བ་དང་། །བྱང་ཆུབ་སེམས་དཔའི་ཚོགས་ལ་ཡང་། །དེ་བཞིན་
ཡང་དག་སྐྱབས་སུ་མཆི། །བདག་ནི་འཇིགས་པས་རྣམ་སྐྲག་ནས། །ཀུན་ཏུ་



༄༅། །སྙིང་ཐིག་སྔོན་འགྲོའི་ཟིན་བྲིས།
བཟང་ལ་བདག་ཉིད་འབུལ། །འཇམ་པའི་དབྱངས་ལའང་བདག་ཉིད་ཀྱིས། །བདག་
གི་ལུས་འདི་འབུལ་བར་བགྱི། །ཐུགས་རྗེའི་སྤྱོད་པ་མ་འཁྲུལ་བའི། །སྤྱན་རས་
གཟིགས་ མགོན་ དེ་ ལ་ ཡང་ ། །ཉམ་ ཐག་ ང་ རོས་འོ་དོད་འབོད། །སྡིག་ལྡན་
བདག་ལ་བསྐྱབ་ཏུ་གསོལ། །འཕགས་ པ་ནམ་མཁའི་སྙིང་པོ་དང༌། །ས་ཡི་སྙིང་
པོ་དག་དང་ནི། །ཐུགས་རྗེ་ཆེ་མགོན་ཐམས་ཅད་ལ། །སྐྱབས་འཚོལ་སྙིང་ནས་འོ་
དོད་འབོད། །གང་ཞིག་མཐོང་ནས་གཤིན་རྗེ་ཡི། །ཕོ་ཉ་ལ་སོགས་སྡང་བ་རྣམས།།
སྐྲག་ནས་ཕྱོགས་བཞིར་འབྱེར་བྱེད་པ། །རྡོ་རྗེ་ཅན་ལ་སྐྱབས་སུ་མཆི། །སྔོན་ཆད་
ཁྱེད་ཀྱི་བཀའ་ལས་འདས། །ད་ནི་འཇིགས་པ་ཆེར་མཐོང་ནས། །ཁྱེད་ལ་སྐྱབས་
སུ་ མཆི་ ལགས་ ཀྱིས། །འཇིགས་ པ་ མྱུར་ དུ་ བསལ་ དུ་ གསོལ། །ཞེས་དང༌ །
ཀྱེ་མ་ཀྱི་ཧུད་དཀོན་མཆོག་ཐུགས་རྗེ་ཅན། །རྒྱལ་བ་ཁྱེད་ལ་བརྩེ་བའི་ཐུགས་
མངའ་བས། །བདག་སོགས་རིགས་དྲུག་འཁོར་བའི་སྡུག་བསྔལ་ལས། །ད་ལྟ་ཉིད་
དུ་ཐར་བར་བྱིན་གྱིས་རློབས། །ཞེས་དང་། དཔའ་བོ་ཁྱོད་ལ་ཐུགས་རྗེའི་སྟོབས་
མངའ་ཞིང་། །སྔོན་བྱུང་འབྲེལ་བའི་ལས་ཀྱི་འཕྲོ་བཙན་ན། །ཡལ་ཡོལ་བཏང་
སྙོམས་ལེ་ལོ་མ་མཛད་པར། །སྙིང་ནས་ད་གཟིགས་ཐུགས་རྗེ་རྒྱལ་བའི་ལྷ། །
ཞེས་པ་རྣམས་ངག་ཏུ་བརྗོད་ལ་གསོལ་བ་རྩེ་གཅིག་ཏུ་གདབ་བོ། །དེ་དག་ནི་ཟུར་
དང་པོ་སྙིང་རྗེས་སེམས་ཅན་ལ་དམིགས་པ་ཡིན། ད་སྡུག་བསྔལ་རྒྱུ་འབྲས་
གཉིས་དང་བྲལ་ནས་གང་ལ་བཀོད་དགོས་བསམ་ནས་འདམ་ང་ཞིག་བྱེད་དགོས།
མཐོ་རིས་ནི་མ་རྒན་གྱིས་ད་སྔོན་ལན་གྲངས་མང་པོ་ཚངས་པ་དང་བརྒྱ་བྱིན་ལ་སོགས་
པའི་གོ་འཕང་ཐོབ་ཀྱང་སྡུག་བསྔལ་ལས་མ་འདས་པ་དང་མི་རྟག་པས་སྲིད་པ་
འཁོར་བའི་མཐའ་ཡིན་པས་དེ་ལ་བཀོད་དགོས་མི་འདུག་ཞི་བ་ཉན་རང་གི་གོ་འཕང་
23



མཁན་ཆེན་ངག་གི་དབང་པོས་མཛད། །
ནི་འཁོར་བའི་སྡུག་བསྔལ་ཐམས་ཅད་ལས་ཐར་པའི་འབྲུམ་ནད་བྱང་བའི་སྐྱེས་བུ་
བཞིན་དུ་འཁོར་བར་སླར་མི་ལྡོག་པའི་ཆོས་ཅན་ཡིན་ཀྱང་། རྒྱལ་སྲས་བྱང་ཆུབ་
སེམས་དཔའི་ས་དང་། སངས་རྒྱས་བཅོམ་ལྡན་འདས་ཀྱི་འབྲས་བུའི་ཡོན་ཏན་
གང་ཡང་མེད་པས་དེ་ལ་བཀོད་ན་ཞི་བ་མྱ་ངན་ལས་འདས་པའི་མཐའ་ཡིན་པས་དེ་
ལ་བཀོད་དགོས་མེད། ད་ནི་མཐའ་གཉིས་ལ་མི་གནས་པ་རྫོགས་པའི་སངས་རྒྱས་
ཀྱི་གོ་འཕང་ལ་བཀོད་དགོས་བསམ་ལ། ཟུར་ཕྱི་མ་འདིའི་སྟེང་ནས་བློ་སྟོབས་ཆེ་
འབྲིང་ཆུང་གསུམ་འབྱུང་སྟེ་ང་ཅིར་འགྲོ་འགྲོ་ལ་སོང་། སྔོན་དུ་སེམས་ཅན་
ཐམས་ཅད་ཀྱི་དོན་བསྒྲུབ་པར་བྱ་སྙམ་པའི་བློ་སྟོབས་ཆེན་པོ་དང་། ང་སྔོན་དུ་མི་
འགྲོ་སེམས་ཅན་རྗེས་ལ་མི་བཞག རང་གཞན་མཉམ་དུ་སངས་རྒྱས་བསྒྲུབ་སྙམ་
པ་བློ་སྟོབས་འབྲིང་། མ་ལག་རྡུམ་མའི་བུ་ཆུས་ཁྱེར་བ་བཞིན་ད་ལྟ་བདག་ལ་ནུས་
པ་མེད་པས་ནུས་པ་ཡོད་པ་པོ་སྟོན་པ་སངས་རྒྱས་བཅོམ་ལྡན་འདས་ཡིན་པས།
དང་པོ་ངས་སངས་རྒྱས་ཀྱི་གོ་འཕང་བསྒྲུབས་ནས། དེ་ནས་རྟོགས་པས་བདག་
རྒྱུད་གྲོལ་བ་དང༌། ཐུགས་རྗེས་གཞན་སེམས་ཅན་ཐམས་ཅད་གྲོལ་ནས་གྲོལ་
བའི་ལམ་བསྟན་པ་དང་། འགྲོ་བའི་དོན་རྒྱ་ཆེ་བ་ནམ་མཁའི་མཐའ་དང་མཉམ་པ།
རྒྱུན་རིང་བ་ཇི་སྲིད་འཁོར་བ་མ་སྟོང་གི་བར་དུ་ཕྱོགས་བཅུ་དུས་གསུམ་གྱི་རྒྱལ་བ་
སྲས་དང་རིག་པ་འཛིན་པ་གོང་མ་རྣམས་ཀྱིས་ཇི་ལྟར་བསྒྲུབས་པ་བཞིན་བདག་གིས་
ཀྱང་བསྒྲུབ་པར་བགྱིའོ་སྙམ་པ་ཟུར་ཕྱི་མ་ཤེས་རབ་ཀྱིས་རྫོགས་བྱང་ལ་དམིགས་པའོ།།
ཤེས་རབ་འདི་ནི་གཞན་དོན་སྒྲུབ་པའི་ཤེས་རབ་ཡིན། དེ་ལྟར་དང་པོ་རང་
གི་རྩ་བའི་མ་ལ་སྐྱེས་པ་དང་། དེ་ནས་ཕ། དེ་ནས་སྤུན་ཟླ། དེ་ནས་གྲོགས་
དགའ་མཛའ། དེ་ནས་རང་གི་ཕ་སྐོར། དེ་ནས་མ་སྐོར། དེ་ནས་ཡུལ་མི་



༄༅། །སྙིང་ཐིག་སྔོན་འགྲོའི་ཟིན་བྲིས།
ཐམས་ཅད། དེ་ནས་རིམ་གྱིས་ཐུན་འཇོག་ཁར་ནམ་མཁས་གར་ཁྱབ་ལ་
རིམ་གྱིས་མ་སྒོམ་ན་གོ་ཡུལ་གཤིས་འབྱམས་ལ་འགྲོ་བས་རིམ་གྱིས་སྒོམ་པ་
གལ་ཆེ། དེ་ལྟ་བུའི་ཟུར་གཉིས་སམ་དོན་གཉིས་དང་ལྡན་པ་བྱང་ཆུབ་སེམས་
ཀྱི་ཀུན་སློང་ངམ། དགེ་རྩ་ཐབས་ཀྱིས་ཟིན་པར་བྱེད་པ་སྦྱོར་བ་སེམས་བསྐྱེད་
དམ་པ་ཞེས་བྱ་སྟེ། ཀུན་མཁྱེན་ཆེན་པོས། སྦྱོར་བ་སེམས་བསྐྱེད་དངོས་གཞི་
དམིགས་པ་མེད། །རྗེས་ལ་བསྔོ་བས་ཡོངས་སུ་ཟིན་པ་ནི། །ཐར་ལམ་བགྲོད་
པའི་གཅེས་པ་རྣམ་གསུམ་ཡིན། །ཞེས་པ་ལྟར། དང་པོ་དགེ་རྩ་ཐབས་ཀྱིས་
ཟིན་པར་བྱེད་པ་སྦྱོར་བ་སེམས་བསྐྱེད་དམ་པ་ནི།་ སེམས་ཅན་ཐམས་ཅད་
སྡུག་བསྔལ་རྒྱུ་འབྲས་གཉིས་དང་བྲལ་ཏེ་རྫོགས་པའི་སངས་རྒྱས་ཀྱི་གོ་འཕང་
ཐོབ་པར་བྱ། དེའི་ཆེད་དུ་བསམ་སྟེ། བསམ་པ་ལྕགས་ཀྱུ་ལྟ་བུས་དགེ་བའི་
རྩ་བ་རྩྭ་ཕོན་ལྟ་བུ་དེ་ཟིན་པར་བྱེད་པ་ཡིན་ནོ། །གཉིས་པ་དགེ་རྩ་རྐྱེན་གྱིས་མི་འཇིག་
པར་བྱེད་པ་དངོས་གཞི་དམིགས་མེད་དམ་པ་ནི། དགེ་རྩ་རྐྱེན་གང་གིས་འཇིག་ན།
གཞན་དོན་རྫོགས་པའི་སངས་རྒྱས་ཐོབ་པའི་ཆེད་དུ་མ་བསྔོས་ན། བདེ་འབྲས་ལན་
གཅིག་མྱོང་ནས་ཟད་པ་དང་། ཁོང་ཁྲོ་སྐྱེས་ན། བསྐལ་པ་སྟོང་དུ་བསགས་པ་ཡི།།
སྦྱིན་དང་བདེ་གཤེགས་མཆོད་ལ་སོགས། །ལེགས་སྤྱད་གང་ཡིན་དེ་ཀུན་ཀྱང་། །
ཁོང་ཁྲོ་གཅིག་གིས་འཇོམས་པར་བྱེད། །ཅེས་གསུངས་པ་བཞིན། བསྐལ་པ་ཆེན་
པོ་སྟོང་ཕྲག་གཅིག་གི་བར་དུ་བསགས་པའི་སྦྱིན་པ་དང་ཚུལ་ཁྲིམས་ལས་བྱུང་བའི་
དགེ་བ་ཐམས་ཅད་ཁོང་ཁྲོ་རྒྱུད་ལ་སྐྱེ་བའི་སྐད་ཅིག་ཉིད་ལ་འཇོམས་པ་དང་།
དགེ་རྩ་ལ་འགྱོད་པ་སྐྱེས་ན་དགེ་རྩ་འཛད་དེ། སྔར་རང་གི་མཆོད་སྦྱིན་བྱས་པ་དེ་
ལ་ཕྱིས་འགྱོད་དེ། སྔར་གྱི་དངོས་པོ་དེ་ལ་བློས་བསྒོས་འཐེན་ཏེ་དངོས་པོ་དེའི་



མཁན་ཆེན་ངག་གི་དབང་པོས་མཛད།
ཕྱེ ད་དམ་སུམ་ཆ་ཙམ་ཞིག་མཆོད་ན་ཅིག་ཡི ན་ཏེ་བསམས་ནས་འགྱོད་
པ་སྐྱེས་ན་འཛད། དགེ་རྩ་ངོམ་ན་འཛད་དེ། མ་ཎི་དུང་གཅིག་ཐུབ་རུང་
མ་ཐུབ་རུང་ཕྲེང་བ་དེའི་ནང་དུ་དུང་ཞིག་བརྒྱུས་ནས་བདག་གིས་མ་ཎི་དུང་ཕྱུར་ཐུ
བ་མ་ཚར་རེ་ཟེར་ནས། ཕྲེང་བ་ཐམས་ཅད་ལ་ངོམས། དགེ་བ་ཅུང་
ཟད་རེ་འགྲུབ་པ་དེ་རྐང་ཐང་གི་སྔོན་ནས་འདུག་ནས་བཤད། སྐྱ་མིའི་སྔོན་
ནས་ལངས་ཏེ་བཤད་བསྡད་ན། དགེ་བ་ཟད་འགྲོ་བས། དགེ་རྩ་འཛད་པའི་
རྒྱུ་བཞི་པོ་དེས་མི་ཟད་པར་བྱེད་པ་ལ། གཞི་དབུ་མ་ཆེན་པོ། ལམ་ཕྱག་རྒྱ་
ཆེན་པོ། འབྲས་བུ་རྫོགས་པ་ཆེན་པོ་གསུམ་གྱི་ལྟ་བ་རྟོགས་དགོས། དེ་དང་
རྗེས་མཐུན་པ་ཞིག་བསྐྱེད་ན་འཁོར་གསུམ་པོ་སྣང་ལ་རང་བཞིན་མེད་པ་སྒྱུ་མ་དང་
རྨི་ལམ་དང༌། དྲི་ཟའི་གྲོང་ཁྱེར་དང༌། སྣང་ལ་རང་བཞིན་མེད་པ་ཆུ་
ཟླ་ལྟ་བུའི་ངེས་པ་འདྲོངས་ཀྱང་ལས་དང་པོ་པའི་དངོས་གཞི་དམིགས་མེད་ཀྱི་གོ་ཆོད་
གསུངས། ཁྱད་པར་ལས་དང་པོ་པས་དང་པོ་ཉིད་ནས་དངོས་གཞི་དམིགས་མེད་
འོང་དཀའ་མོ་ཡིན་ཏེ་སྣ་འཐེན་ནས་ཁ་ནང་དུ་ཨེ་འོང་ལྟ་བ་དང་འདྲ་བས། ཞི་བ་
ལྷས། ཆོས་ལ་སེམས་པའི་ཀ་ཆེན་ལ། །ཇི་ལྟར་བཏགས་བཞིན་མི་འཆོར་བ།།
ཞེས་གསུངས་པ་བཞིན། དལ་འབྱོར་རྙེད་དཀའ་སོགས་ལ་ཡང་ན་དཔྱད་སྒོམ་བྱེད།
ཡང་ན་འཇོག་སྒོམ་བྱས་ནས་དཔྱད་འཇོག་རེས་མོས་བྱེད་པ་འདི་གལ་ཆེ། དགེ་བའི་
རྩ་བ་གོང་ནས་གོང་དུ་འཕེལ་བར་བྱེད་པ་མཇུག་བསྔོ་བ་དམ་པ་ནི། བློ་གྲོས་རྒྱ་
མཚོས་ཞུས་པའི་མདོ་ལས། ཇི་ལྟར་ཆུ་ཐིགས་རྒྱ་མཚོ་ཆེར་ལྷུང་བ། །རྒྱ་མཚོ་
མ་ཟད་བར་དུ་དེ་མི་ཟད། །དེ་བཞིན་བྱང་ཆུབ་ཡོངས་བསྔོས་དགེ་བ་ཡང་། །བྱང་
ཆུབ་མ་ཐོབ་བར་དུ་དེ་མི་འཛད། །ཅེས་པ་བཞིན། རྒྱ་མཚོ་ཆེན་པོའི་ནང་དུ་ཆུའི་



༄༅། །སྙིང་ཐིག་སྔོན་འགྲོའི་ཟིན་བྲིས།
ཐིགས་པ་གཅིག་བཞག་པ་དེ་བསྐལ་པ་ཆེན་པོའི་བར་དུ་མི་ཟད་པ་དེ་བཞིན།
འབྲས་བུ་རྣམ་པ་ཐམས་ཅད་མཁྱེན་པའི་རྒྱ་མཚོ་ཆེན་པོར་ཡོངས་སུ་བསྔོས་པའི་
དགེ་བ་དེ། གནས་སྐབས་སུ་བྲམ་ཟེའི་རིགས་ཤིང་སཱ་ལ་ལྟ་བུ། རྒྱལ་རིགས་ཤིང་
སཱ་ལ་ལྟ་བུ། ཁྱིམ་བདག་གི་རིགས་ཤིང་སཱ་ལ་ལྟ་བུ་རིགས་དང་ཡོན་ཏན་གྱི་འབྱོར་
པས་བརྒྱན་པའི་གོ་འཕང་ཐོབ་ཀྱང་། མཐར་ཐུག་བྱང་ཆུབ་ཆེན་པོའི་བར་
དུ་མི་བམ་མི་རུལ། ཆུད་མི་ཟ་བར་མཐར་གྱིས་རྫོགས་པའི་སངས་རྒྱས་ཀྱི་
གོ་འཕང་ཐོབ་པར་འགྱུར་བ་ཡིན། དེ་ལྟ་བུའི་བསྔོ་བ་དེ་ལ་ནང་གསེས་གཉིས་
ལས༑ དང་པོ་བསྔོ་བ་དུག་ཅན་པ་ནི། སྡུད་པ་ལས། ཇི་ལྟར་དུག་དང་འདྲེས་
པའི་ཁ་ཟས་བཟང་ཟ་བ། །དཀར་པོའི་ཆོས་ལ་དམིགས་པའང་དེ་འདྲར་
རྒྱལ་བས་གསུངས། །ཞེས་པས། དཔེར་ན་ཟས་བཟང་པོ་དུག་ཅུང་ཟད་འདྲེས་
པ་དེས། ཟ་བའི་ཚེ་རོ་མཆོག་ཏུ་བདའ་མོད་བཅུད་མྱོང་བ་ན་དུག་གིས་ཟུག་
རྔུ་བསྐྱེད་པ་དེ་བཞིན་དུ། དགེ་བའི་འབྲས་བུ་མངོན་མཐོའི་བདེ་བ་ཐོབ་ཀྱང་
འཁོར་གསུམ་ལ་ཞེན་པའི་བདེན་འཛིན་དེས་འཁོར་བ་ལས་ཐར་པ་ཐོབ་པར་
མི་འགྱུར་བས་སྤང་དགོས། གཉིས་པ་བསྔོ་བ་དུག་མེད་ལ་འཁོར་གསུམ་
ཡོངས་དག་གི་བསྔོ་བ་མཚན་ཉིད་པ་དང་རྗེས་མཐུན་པ་གཉིས་ལས། དང་
པོ་ནི། སྡུད་པ་ལས། རྣམ་པར་མི་རྟོག་ཡེ་ཤེས་བྱ་བ་ཐམས་ཅད་བྱེད། །ཅེས་
པ་ལྟར། རྣམ་ཀུན་མཆོག་ལྡན་གྱི་སྟོང་ཉིད་བྱམས་སྙིང་རྗེ་བྱང་ཆུབ་ཀྱི་སེམས་
བསྔོ་བ་སྨོན་ལམ་ལ་སོགས་པའི་རྣམ་པར་ཤར་བའི་ལྟ་བའི་རྩིས་ཟིན་པ་དེ་ཡིན།
རྗེ ས་མཐུན་པ་ནི། བདག་གིས་སྔར་བསགས་ཟིན་པའི་དགེ་བ། མ་
འོངས་པ་ན་གསག་པར་འགྱུར་བའི་དགེ་བ། ད་ལྟ་གསོག་བཞིན་པའི་དགེ་



མཁན་ཆེན་ངག་གི་དབང་པོས་མཛད།
བ༑ རྒྱལ་བ་སྲས་དང་བཅས་པའི་ཟག་མེད་ཀྱི་དགེ་བ། སེམས་ཅན་ཐམས་
ཅད་ཀྱི་ཟག་བཅས་ཀྱི་དགེ་བ་ཐམས་ཅད་བློས་གཅིག་ཏུ་བསྡུས་ཤིང་བཟླུམས་
སྟེ་བསྡོམས་ནས་སེམས་ཅན་ཐམས་ཅད་སྲིད་པ་ཁམས་གསུམ་འཁོར་བའི་སྡུག་
བསྔལ་རྒྱུ་འབྲས་གཉིས་དང་བྲལ་ཏེ་རྫོགས་པའི་སངས་རྒྱས་ཀྱི་གོ་འཕང་
ཐོབ་པའི་ཆེད་དུ་བསྔོ། བསྔོ་བའི་ཚུལ་ནི། རྒྱལ་བ་སྲས་དང་བཅས་པས་
འཁོར་གསུམ་ཡོངས་སུ་དག་པའི་ཚུལ་དུ་ཇི་ལྟར་བསྔོ་བ་དེ་བཞིན་དུ་བདག་
གིས་ཀྱང་བསྔོ་བར་བགྱིའོ་སྙམ་པའི་སྒོ་ནས། འཇམ་དཔལ་དཔའ་བོ་དང་།
དུས་གསུམ་གཤེགས་པའི་རྒྱལ་བ་སོགས་ཤློ་ཀ་གཉིས་བརྗོད་པས་འཁོར་གསུམ་
ཡོ ངས་དག་གི་བསྔོ་བ་མཚན་ཉིད་པའི་གོ་ཆོད། དེས་ན་ཐེག་ཆེན་མདོ་
སྔགས་གཉིས་ཀྱི་ཉམས་ལེན་ཐམས་ཅད་དམ་པ་གསུམ་གྱི་ར་བ་ལས་མི་
འདའ་བས། རྫོགས་པའི་སངས་རྒྱས་ཀྱི་གོ་འཕང་སྒྲུབ་པ་ལ་དམ་པ་གསུམ་
ལས་མང་མི་དགོས། ཉུང་ན་མི་འདུ་བའི་རང་བཞིན་ཅན་ཡིན་ཏེ། འཕགས་
པ་ཀླུས། བསོད་ནམས་ཡེ་ཤེས་ཚོགས་རྫོགས་ཤིང་། །བསོད་ནམས་ཡེ་ཤེས་
ལས་བྱུང་བའི། །དམ་པ་སྐུ་གཉིས་ཐོབ་པར་ཤོག །ཅེས་པས། དམ་པ་གསུམ་
པོ་དེ་ཚོགས་གཉིས་སམ་བདེན་པ་གཉིས་ཀྱིས་བསྡུས་པ་ཡིན་ཏེ། སྦྱོར་བ་
སེམས་བསྐྱེད་དམ་པ་དང་མཇུག་བསྔོ་བ་དམ་པ་གཉིས་སྣང་བཅས་བསོད་
ནམས་ཀྱི་ཚོགས་དང་། དངོས་གཞི་དམིགས་མེད་དམ་པ་སྣང་མེད་ཡེ་ཤེས་
ཀྱི་ཚོགས་ཡིན་པས། སྣང་བཅས་བསོད་ནམས་ཀྱི་ཚོགས་ཀྱིས་ཉེར་ལེན་གྱི་
རྒྱུ་བྱས། སྣང་མེད་ཡེ་ཤེས་ཀྱི་ཚོགས་ཀྱིས་ལྷན་ཅིག་བྱེད་པའི་རྐྱེན་བྱས་ནས་
སངས་རྒྱས་གཟུགས་ཀྱི་སྐུ་ཐོབ། སྣང་མེད་ཡེ་ཤེས་ཀྱི་ཚོགས་ཀྱིས་ཉེར་ལེན་



༄༅། །སྙིང་ཐིག་སྔོན་འགྲོའི་ཟིན་བྲིས།
གྱི་རྒྱུ་བྱས། སྣང་བཅས་བསོད་ནམས་ཀྱི་ཚོགས་ཀྱིས་ལྷན་ཅིག་བྱེད་པའི་
རྐྱེན་བྱས་ནས་སངས་རྒྱས་ཆོས་ཀྱི་སྐུ་ཐོབ་པས། གཞི་སྒྲིབ་གཉིས་སྦྱང་།
ལམ་ཚོགས་གཉིས་རྫོགས། འབྲས་བུ་སྐུ་གཉིས་ཀྱི་གོ་འཕང་ཐོབ་པ་ལ་དམ་
པ་གསུམ་ལས་མང་མི་དགོས། ཉུང་ན་མི་འདུ་བའི་ཕྱིར་རོ། །དེ་ལྟ་བུའི་
དམ་པ་གསུམ་པོ་དེ་མདོ་སྔགས་ཐུན་མོང་གི་བསམ་བྱ་ཡིན། གཉིས་པ་
ཐབས་རྒྱ་ཆེ་བ་གསང་བ་རིག་འཛིན་སྔགས་ཀྱི་ཀུན་སློང་ནི་གསང་སྔགས་རྡོ་རྗེ་
ཐེག་པའི་ཆོས་ཉན་འཆད་སྒོམ་སྒྲུབ་གང་གི་སྐབས་ནའང་གལ་ཆེ་བས།
དང་པོ་ནས་བླ་མ་དང་སློབ་མའི་རྟེན་འབྲེལ་མི་འཇུག་པ་ཞིག་ངེས་པར་དགོས་
ཏེ༑ ཚུལ་གསུམ་སྒྲོན་མེ་ལས། དོན་གཅིག་ན་ཡང་མ་རྨོངས་དང༌། །ཐབས་
མང་དཀའ་བ་མེད་པ་དང་། །དབང་པོ་རྣོན་པོའི་དབང་བྱས་ནས། །སྔགས་
ཀྱི་ཐེག་པ་ཁྱད་པར་འཕགས། །ཞེས་པས། མདོ་སྔགས་གཉིས་ཀའི་ལུགས་
ཀྱི་བསྒྲུབ་བྱ་མཐར་ཐུག་རྫོགས་པའི་སངས་རྒྱས་ཀྱི་གོ་འཕང་སྒྲུབ་པ་ལ་དོན་
གཅིག་ནའང་། སྒྲུབ་ཚུལ་གྱི་ཐབས་ལྟ་བ་མ་རྨོངས་པའི་ཁྱད་པར། -སྒོམ་པ་
ཐབས་མང་བའི་ཁྱད་པར། སྤྱོད་པ་དཀའ་བ་མེད་པའི་ཁྱད་པར། གང་ཟག་
དབང་པོ་རྣོན་པོའི་རྣོན་པོ་ཡིན་པའི་ཁྱད་པར་བཞིས་ཁྱད་པར་འཕགས་ཏེ།
མདོ་སྔགས་གཉིས་ཀས་བལྟ་ཡུལ་ཆོས་ཀྱི་དབྱིངས་ཙམ་ལ་ལྟ་བ་གཞོལ་བ་ལ་
འབབ་ཀྱང་ལྟ་བ་རང་གི་ངོ་བོ་ལ་མིག་གསལ་བ་དང་མི་གསལ་བས་
གཟུགས་ལ་ལྟ་བ་དང་མཚུངས་ཏེ། རྒྱུ་མཚན་ཉིད་ཐེག་པས་ཆོས་ཉིད་དོན་དམ་
པའི་བདེན་པ་སྟོང་པ་ཆེན་པོ་སྤྲོས་མཐའ་བརྒྱད་དང་བྲལ་བར་གཏན་ལ་ཕབ་
ཀྱང་༑ དབྱིངས་ཡེ་ཟུང་འཇུག་གི་རང་བཞིན་ཅན་ཇི་ལྟ་བ་བཞིན་རྟོགས་མ་



མཁན་ཆེན་ངག་གི་དབང་པོས་མཛད།
ནུས་པའི་རྨོངས་པའི་ཆ་དེ་བསལ་ནས་དབྱིངས་ཡེ་ཟུང་འཇུག་གི་རང་བཞིན་གཏན་
་ལ་ཕབ་པས་ཆོས་ཉིད་ཀྱི་ལྟ་བ་མ་རྨོངས། ཆོས་ཅན་ཀུན་རྫོབ་ཀྱི་དངོས་
པོ་དེ་རྒྱུ་མཚན་ཉིད་ཐེག་པས་རྟེན་འབྲེལ་སྒྱུ་མ་ལྟ་བུའི་རང་བཞིན་དུ་གཏན་ལ་
ཕབ་ཀྱང་། ད་དུང་མ་དག་པ་སྒྱུ་མ་ལྟ་བུ་ལས་སྐུ་དང་ཡེ་ཤེས་སུ་གཏན་
ལ་མ་ཕབ་པའི་རྨོངས་པའི་ཆ་དེ། གསང་སྔགས་རྡོ་རྗེ་ཐེག་པས་སྐུ་དང་ཡེ་
ཤེས་རོལ་པ་ཡེ་ནས་དབྱིངས་ཡེ་གཉིས་སུ་མེད་པའི་དོན་བདེན་གཉིས་དབྱེར་
མེད་ལྷག་པའི་ཆོས་སྐུ་ཆེན་པོར་གཏན་ལ་ཕབ་པས་མ་རྨོངས་པའི་ཁྱད་པར།
སྒོམ་པ་ཐབས་བསྐྱེད་པའི་རིམ་པ། ཤེས་རབ་རྫོགས་པའི་རིམ་པ་གཉིས་
ཀྱིས་ཁྱད་པར་འཕགས་པ་ཡིན། སྤྱོད་པ་དཀའ་བ་མེད་པ་ནི། རྒྱུ་མཚན་ཉིད་
རེག་པས་འདོད་པའི་ཡོན་ཏན་ལྔ་མ་སྤངས་པར་བྱང་ཆུབ་སྒྲུབ་པའི་ལམ་བསྟན་
པ་མེད་ལ། སྐབས་འདིར་ཡིད་ཤེས་བདེ་མྱུར་དུ་སྐྱོབ་པ་འདོད་ཡོན་མ་སྤངས་
ལམ་དུ་ཁྱེར་ནས་ཚེ་གཅིག་ལུས་གཅིག་ལ་ཟུང་འཇུག་རྡོ་རྗེ་འཆང་གི་གོ་འཕང་
སྒྲུབ་ནུས་པས་ཁྱད་པར་འཕགས། བཞི་པ་གང་ཟག་དབང་པོ་རྣོན་པོའི་རྣོན་
པོ་ཡིན་པའི་ཁྱད་པར་ནི། སྤྱིར་རྣམ་བྱང་བསྐྱེད་པའི་དབང་པོ་ལྔ་པོ་ཁྱད་པར་
ཅན་གྱིས་ཁྱད་པར་འཕགས་པ་དང་། ཁྱད་པར་དུ་གསང་སྔགས་རྡོ་རྗེ་ཐེག་
པའི་ལྟ་བ་ཟབ་མོ་རྟོགས་ནུས་པའི་ཤེས་རབ་དང༌། སྤྱོད་པ་བརླང་པོ་ལ་མི་
སྐྲག་ཅིང་དད་པའི་དབང་པོ་ཤིན་ཏུ་རྣོན་པོའི་གང་ཟག་ཁྱད་པར་ཅན་གྱི་ཡུལ་
དུ་གྱུར་པས་ཁྱད་པར་འཕགས་པའོ། །དེ་ལྟ་བུའི་གསང་སྔགས་རྡོ་རྗེ་ཐེག་
པའི་ཆོས་ཉན་འཆད་སྒོམ་སྒྲུབ་གང་གི་དུས་སུ་ཕུན་སུམ་ཚོགས་པ་ལྔ་པོ་ཡོད་
ན་དེས་ཆོག །མེད་ན་ཐབས་ཆགས་ཡིན་ཏེ། འཇིགས་མེད་གླིང་པའི་ཞལ་



༄༅། །སྙིང་ཐིག་སྔོན་འགྲོའི་ཟིན་བྲིས།
ནས༑ བླ་མ་མིར་མཐོང་ན། དངོས་གྲུབ་ཁྱི་ལས་མི་འབྱུང་ཞེས་གསུངས་པ་
བཞིན༑ བླ་མས་སློབ་མ་ལ་བལྟས་ན་སངས་རྒྱས། སློབ་མས་བླ་མ་ལ་བལྟས་
ན་སངས་རྒྱས་སུ་མཐོང་དགོས་མ་གཏོགས་གསང་སྔགས་རྡོ་རྗེ་ཐེག་པའི་དམ་
ལྡན་དམ་ཉམས་གཉིས་ཀྱི་བར་ན་སྣང་བ་ལྷར་མཐོང་དུས་དམ་ལྡན། ས་
ལ་ས། ཆུ་ལ་ཆུར་མཐོང་དུས་དམ་ཉམས་ལས་མེད་པས་ཕུན་སུམ་ཚོགས་
པ་ལྔའི་དང་པོ་བླ་མ་སངས་རྒྱས་སུ་སྒྲུབ་པ་ལ། ལུང་དང་། ཆོས་ཉིད་ཀྱི་
རིགས་པ་གཉིས་ལས། དང་པོ་ནི། ཨཱརྱ་དེ་ཝས། འདི་ནི་རང་བྱུང་བཅོམ་
ལྡན་འདས། །གཅིག་པུ་བདག་ཉིད་ཆེ་བའི་ལྷ། །མན་ངག་རྣམས་ནི་རབ་
སྟེར་བས། །རྡོ་རྗེ་སློབ་དཔོན་དེ་བས་ལྷག །ཅེས་དང་། བླ་མ་སངས་རྒྱས་
བླ་མ་ཆོས། །དེ་ བཞིན་ བླ་ མ་ དགེ་ འདུན་ ཏེ། །ཀུན་ གྱི་ བྱེད་ པོ་ བླ་ མ་ ཡིན། །
ཞེས་དང་། བླ་མ་ཀུན་བཟང་དགོངས་སུ་གསོལ། །ཞེས་དང་། རྡོ་རྗེ་སློབ་
དཔོན་སངས་རྒྱས་དཔལ། །ཞེས་སོགས་བླ་མ་སངས་རྒྱས་སུ་བཤད་པའི་
ལུང་མཐའ་ཡས་སོ། །རིགས་པས་སྒྲུབ་པ་ནི། བླ་མའི་ཐུགས་ཡེ་ཤེས་ཆེན་
པོ་དེ་ཆོས་སྐུ་ཡིན། ཡེ་ཤེས་དེའི་རྣམ་འགྱུར་གཟུགས་སྐུ་ཡིན་ལ་གཟུགས་
སྐུའི་ངོ་བོ་ཆོས་སྐུ། ཆོས་སྐུའི་རྣམ་འགྱུར་གཟུགས་སྐུ། དབྱེར་མེད་རྡོ་རྗེའི་
སྐུ་ཡིན་ཏེ། ཐུགས་ཡེ་ཤེས་ཆེན་པོ་སྐུ་ལྟར་ཤར་བ་སྣང་སྟོང་སྐུ་རྡོ་རྗེ། ཡེ་
ཤེས་ཆེན་པོ་གསུང་ལྟར་གྲག་པ་གྲག་སྟོང་གསུང་རྡོ་རྗེ། ཐུགས་ལྟར་
འཕྲོ་བ་དྲན་སྟོང་ཐུགས་རྡོ་རྗེ་སྟེ། རྡོ་རྗེ་གསུམ་གྱི་རང་བཞིན་ཡིན་པས་ཐུགས་
ཡེ་ཤེས་ཆེན་པོའི་འཆར་ཚུལ་གཟུགས་སྐུ་དང་གཟུགས་སྐུའི་ངོ་བོ་ཡེ་ཤེས་ཡིན་
པས་དེ་གཉིས་དབྱེར་མི་ཕྱེད་པའི་ཆ་ཟུང་འཇུག་རྡོ་རྗེ་འཆང་སྐྱབས་གནས་



མཁན་ཆེན་ངག་གི་དབང་པོས་མཛད། །
དགུ་སྤྲུགས་ཀྱི་ངོ་བོ་བླ་མ་ཡིན་པས་བླ་མ་སངས་རྒྱས་སུ་གྲུབ་ལ། འཁོར་
ཐམས་ཅད་ཀྱང་རང་རང་གིས་རྟོགས་རུང་མ་རྟོགས་རུང་བདེ་བར་གཤེགས་པའི་
སྙིང་པོ ས་ཏིལ་ལ་མར་གྱིས་ཁྱབ་པ་བཞིན་དུ་ཁྱབ་པས། བརྟག་གཉིས་
ལས༑ སེམས་ཅན་རྣམས་ནི་སངས་རྒྱས་ཉིད། །སོགས་ཀྱིས་གསལ་བར་
སངས་རྒྱས་ཡིན་པར་བསྟན་ཏེ། རང་བཞིན་རྣམ་དག་གི་སངས་རྒྱས། ངོ་
བོ་ཡེ་དག་གི་སངས་རྒྱས། ཡོན་ཏན་ལྷུན་གྲུབ་ཀྱི་སངས་རྒྱས་ཡིན་ཀྱང་།
སངས་རྒྱས་གོ་མི་ཆོད་པའི་རྒྱུ། འོན་ཀྱང་དྲི་མ་གློ་བུར་འབྲལ་རུང་བས་བསྒྲིབས་
ནས་ཡོད་མོད་ཀྱང་། དོན་ལ་སངས་རྒྱས་ཡིན་པས། རིགས་གང་རུང་གི་
དཔའ་བོ་མཁའ་འགྲོ་རྣམས་སུ་གསལ་བཏབ། སྟོན་འཁོར་གཉིས་ཀ་སངས་
རྒྱས་ཡིན་ན་དེའི་ཞིང་ཁམས་ཀྱང་དག་པར་གྲུབ་པས་གནས་འོག་མིན་སོགས་
སུ་གསལ། ཆོས་ནི་འོད་གསལ་རྫོགས་པ་ཆེན་པོ། དུས་ཀུན་ཏུ་བཟང་པོ་
ནས་ད་ལྟའི་རྩ་བའི་བླ་མའི་བར་དུ་ཞལ་ནས་སྙན་དུ་བརྒྱུད་པའི་བརྒྱུད་པ་མ་
ཆད་པ་རྟག་པ་རྒྱུན་གྱི་འཁོར་ལོ་སྟེ་ཕུན་སུམ་ཚོགས་པ་ལྔ་ཡེ་ནས་ཡིན་པ་ལ་
ཡིན་པར་གསལ་བཏབ་པ་སྟེ་སྣང་སྲིད་གཞིར་བཞུགས་ཀྱི་སངས་རྒྱས་ལ་
གཞིར་བཞེངས་སུ་གསལ་བཏབ་པ་མ་གཏོགས། བོང་བུ་ལ་རྟ་ཡིན། སོལ་
བ་ལ་གསེར་ཡིན་ཟེར་བ་ལྟ་བུ་མ་ཡིན་ནོ། །དེ་ཡན་ཆད་ཀྱི་ཀུན་སློང་དེ་སོང་
ནས༑ ད་ནི་གཉིས་པ་ཀུན་སྤྱོད་ལ། དུག་ལྟ་བུའི་སྤང་བྱའི་ཀུན་སྤྱོད་དང་།
སྨན་ལྟ་བུའི་བླང་བྱའི་ཀུན་སྤྱོད་གཉིས་ལས། དང་པོ་ལ་གསུམ་ལས་སྣོད་
ཀྱི་སྐྱོན་ཞེས་པ་ནི། སྣོད་དུག་ཅན་ཞིག་གི་ནང་ལ་བཅུད་བཟང་པོ་ཇི་ལྟ་བུ་
ཞིག་བླུགས་ན་སྣོད་ཀྱི་དུག་གིས་དུག་ཅན་དུ་འགྲོ་བ་བཞིན་སློབ་མ་སྣོད་མེད་



༄༅། །སྙིང་ཐིག་སྔོན་འགྲོའི་ཟིན་བྲིས།
ལ་ཆོས་ཇི་ཙམ་བསྟན་ཀྱང་ཉོན་མོངས་པའི་གཉེན་པོར་མི་འགྲོ་བར་མ་ཟད་ཆོས་ཉོ
ན་མོངས་པའི་སྣོན་མར་འགྲོ་བས། དང་པོ་རྣ་བས་མ་ཉན་ན་སྣོད་ཁ་
སྦུབས་ཏེ་སྟེང་ནས་བཅུད་བླུགས་ཀྱང་ནང་དུ་མི་འགྲོ་བ་བཞིན། ལུས་ཆོས་
གྲལ་ན་གནས་ཀྱང་སེམས་ཆོས་གྲལ་དུ་མེད་པས་བླ་མའི་གསུང་ལ་རྣ་བས་མ་ཉན་
ན་ཅི་གསུང་མི་གོ་བས་རྣ་བའི་དབང་པོ་གཏད་ནས་ཉན་དགོས། རྣ་
བས་ཉན་ཀྱང་སེམས་ལ་མ་བཟུང་ན་མི་ཕན་ཏེ་ཚིག་དོན་གཉིས་ཀ་མི་གོ་བས་
ཡིད་ལ་འཛིན་དགོས། ཉོན་མོངས་དང་འདྲེས་ན་ཆོས་བཙོང་དང་། ཆོས་རའི་
ནང་དུ་ཆགས་སྡང་རྨོངས་པ་སྐྱེ་ན་ལས་ངན་གསོག་འགྲོ་བས་ཉོན་མོངས་དང་
འདྲེས་དུག་ཅན་ལྟ་བུ་ཡིན་པས། དེ་གསུམ་གྱི་གཉེན་པོ་ལ། མདོ་ལས།
ལེགས་པར་རབ་ཏུ་ཉོན་ལ་ཡིད་ལ་ཟུང་ཞིག་དང་ངས་ཁྱོད་ལ་བཤད་དོ་ཞེས་
གསུངས་ཏེ། དེ ་བཞིན་གཤེགས་པས་ཀུན་དགའ་བོ་ལ་ཁྱོད་ཀྱི་ཀུན་སློང་ཉོན་
མོངས་དང་མ་འདྲེས་པར་ཚིག་རྣ་བས་ཉོན་དོན་ཡིད་ལ་ཟུང་ཞིག་དང་ཁྱོད་
ལ་བཤད་དོ་ཞེས་གསུངས་པ་མ་གཏོགས། ཀུན་སློང་ཆགས་སྡང་དང་འདྲེས་
རྣ་བ་མ་གཏད་ཡིད་ལ་མ་འཛིན་དང་ཁྱོད་ལ་བཤད་དོ་ཞེས་མ་གསུངས་པས་ཀུན་
སློང་ཆགས་སྡང་དང་མ་འདྲེས་པ་བསམ་པ་བྱང་ཆུབ་སེམས་དང་མ་བྲལ་
བས་ཚིག་རྣ་བས་ཉན་དོན་ཡིད་ལ་བཟུང་སྟེ་ཉན་དགོས། གཉིས་པ་དྲི་མ་དྲུག་
ནི༑ ང་རྒྱལ་དང་ནི་མ་དད་དང་སོགས་ཀྱི་དོན། དང་པོ་ང་རྒྱལ་ནི་རང་ལས་
དམན་པ་ལ་ལྟོས་ཏེ་དེ་ལས་རང་མཐོ་བའི་རྣམ་པ་ཅན་དེ་ཡིན། ང་རྒྱལ་ཡོད་
ནས་བཟུང་རང་ལས་དམན་པ་ལ་བརྙས་བཅོས། མཐོ་བ་ལ་ཕྲག་དོག བར་
བ་ལ་འགྲན་སེམས་སྐྱེས་པས། ང་རྒྱལ་ལྕགས་ཀྱི་གོང་བུ་ལ། ཡོན་ཏན་གྱི་



མཁན་ཆེན་ངག་གི་དབང་པོས་མཛད།
ཆུ་མི་ཆགས། ཞེས་པ་ལྟར། རང་རྒྱུད་ལ་ང་རྒྱལ་ཡོད་ནས་བཟུང་རང་གི་སྐྱོན་
མི་མཐོང་། གཞན་གྱི་ཡོན་ཏན་མི་མཐོང་བས། དེའི་གཉེན་པོ་རྟག་ཏུ་རང་
སྐྱོན་ངོས་བཟུང་། རང་མཚང་ཐེར་ལ་བཏོན། དམའ་མོའི་ས་བཟུང་། རྡུལ་
པོའི་གོས་གྱོན། བཟང་ངན་འབྲིང་གསུམ་ཐམས་ཅད་གོང་དུ་བཀུར་དགོས།
མ་དད་པ་ནི་ཆོས་དང་གང་ཟག་ལ་ཡིད་མི་ཆེས་པ་ཡིན་པས། དེའི་གཉེན་
པོ་ཆོས་དང་གང་ཟག་གིས་མི་བསླུ་བར་ཡིད་ཆེས་དགོས། དོན་གཉེར་མེད་
པ་ནི། ཆོས་ཐོབ་རུང་མ་ཐོབ་རུང་ཆོས་ལ་དོན་གཉེར་མེད་པ་རྟ་སྔོན་དུ་རུས་
པ་བླུགས་པ་དང་། ཁྱི་སྔོན་དུ་རྩྭ་འཕངས་པ་ལྟ་བུའི་བསམ་པ་དེ་ཡིན་ལ།
དེའི་གཉེན་པོ་ཆོས་དང་འཕྲད་པར་དཀའ་བ་དགེ་བའི་གཤེས་གཉེན་དང་མཇལ་
བར་དཀའ་བའི་འདུ་ཤེས་བསྐྱེད་ནས་ཆོས་ཀྱི་ཚིག་དོན་རེ་རེ་ལའང་དོན་གཉེར་
གྱི་འདུན་པ་བསྐྱེད་དགོས། ཕྱི་རོལ་རྣམ་གཡེང་གི་སྒོ་ནས་ཆགས་སོགས་
ཉོན་མོངས་པ་བསྐྱེད་པས་དེའི་གཉེན་པོར་སེམས་ནང་དུ་སྡུད་དགོས། ཡང་
ཧ་ཅང་ནང་དུ་སྡུད་ཆེ་ན་གཉིད་དང་རྨུགས་པ་བྱིང་བ་རྣམས་འབྱུང་བས།
དབང་པོ་བག་ཡངས་ལ་བཞག་ཤེས་པ་དྭངས་བཏོན་ནས་ཉན་དགོས། སྐྱོ་
བས་ཉན་པ་ནི། ཆོས་ཐུན་རིང་དྲག་པ་ལ་སོགས་པའི་ཚེ་བཀྲེས་སྐོམ་དང་ཉི་
མ་དང་ཆར་བ་སོགས་ཀྱིས་གདུང་བ་ན་ཆོས་དང་བླ་མ་སྤང་འགྲོ་ཉེན་ཆེ་བས།
ཆོས་སྤངས་མ་བསགས་གོང་ནས་ཆོས་དང་བླ་མ་དང་མཇལ་བར་སྨོན་ལམ་བཏབ་
ནས་ཆོས་གྲལ་ནས་བུད་འགྲོ་དགོས། ཡང་ན་དགའ་བ་བསྐྱེ ད་དེ་
བདག་གིས་སྔོན་དོན་མེད་ལུས་སྲོག་ཆུད་ཟོས་སུ་སོང་ན། ད་རེས་དམ་པའི་
ཆོས་འདིའི་ཆེད་དུ་ན་ཚ་བཀྲེས་སྐོམ་སོགས་ཀྱིས་སེམས་ཅན་ཐམས་ཅད་ཀྱི་ན་གོ་



༄༅། །སྙིང་ཐིག་སྔོན་འགྲོའི་ཟིན་བྲིས།
དང་ཚ་གོ་སོགས་བཅད་དེ་ཉན་ན། ཞིང་གཞན་ནས་རྡོ་རྗེ་དམྱལ་བར་
འགྲོ་བའི་ལས་ངན་མང་པོ། བདག་ཅག་གི་སྟོན་པའི་ཞིང་ཁམས་འཛམ་གླིང་
ལས་ཀྱི་ས་པ་འདིར་མགོ་ན་བ་ཙམ་གྱིས་བྱང་ན་ད་རེས་ལས་ངན་དཔག་ཏུ་མེད་པ་
འཛད། ཚོགས་དཔག་ཏུ་མེད་པ་རྫོ གས་པ་ཡིན་པས་ང་རེ་དགའ་སྙམ་
དུ་དགའ་བཞིན་སྤྲོ་བཞིན་དུ་ཉན་དགོས། གསུམ་པ་མི་འཛིན་པ་ལྔ་ནི།
རྒྱལ་བའི་ལུང་རྟོགས་ཀྱི་བསྟན་པ་རིན་པོ་ཆེ་ཁ་ཕྲལ་ནས་འཛིན་པ་ཡིན། དང་
པོ་དོན་ལ་མི་སེམས་པར་ཚིག་སྙན་སྙན་ལེགས་ལེགས་གཏམ་རྒྱུད་ལྟ་བུ་རེའམཡང་ན
་ཚིག་འཁྲི་བཅད་དགོས་ཟེར་ནས་དོན་མེད་པའི་ཚིག་གི་ཕྲེང་བ་འཛིན་
པ་ཡིན། གཉིས་པ་རྙིང་མ་ལྟ་བུའི་སྒོམ་ཆེན་ཡིན་ཟེར་བ་རྣམས་ཀྱིས་བཤད་
པ་ཚིག་གི་རོ་ཡིན། སེམས་ངོ་འདི་ལ་ཅིག་གོ་དགོས་ཟེར་ནས་བྲང་ལ་མཛུབ་
མོ་བཙུགས་ནས་ཚིག་ལ་མི་ལྟ་བར་དོན་རྗེན་པར་ཟིན་རྒྱུ་ཡོད་པར་འདོད་པ་དེ་
ཡིན། དེ་གཉིས་ཀའི་གཉེན་པོ་ཚིག་དོན་འབྲེལ་ཆགས་སུ་འཛིན་དགོས། གསུམ་
པ་བརྡ་མ་འཕྲོད་ནས་འཛིན་པ་ནི། དྲང་དོན་ལ་ངེས་དོན་དུ་འཛིན། དགོངས་ལྡེམ་
དགོངས་ཕྱིན་ཅི་ལོག་ཏུ་འཛིན། རྟོན་པ་བཞི་གོ་བཟློག་ནས་འཛིན་པ་ཡིན། དེའི་
གཉེན་པོ་གང་ཟག་ལ་མི་རྟོན་པར་ཆོས་ལ་རྟོན་དགོས། གང་ཟག་གྲགས་པ་ཆེ་
རུང་ཆོས་རྒྱུ་འབྲས་ཐེག་པ་ཆེན་པོའི་ལམ་དང་མ་མཐུན་ན་གང་ཟག་གིས་མི་ཕན་
པས། ཆོས་ཐེག་པ་ཆེན་པོ་དང་མཐུན་ན་གང་ཟག་ཀྱང་དེ་ཅི་ལྟ་བུ་ཡིན་པས་ཆོས་
ལ་རྟོན་དགོས། ཆོས་ཀྱི་ཚིག་ལ་མི་རྟོན་པར་དོན་ལ་རྟོན་དགོས། དོན་དྲང་དོན་
དང་ངེས་དོན་གཉིས་ལས་ངེས་དོན་ལ་རྟོན་དགོས། ངེས་དོན་ལ་རྣམ་ཤེས་ཡེ་ཤེས་
གཉིས་ཀྱི་ཟླས་ཕྱེ་བའི་ཡེ་ཤེས་ལ་རྟོན་དགོས། བཞི་པ་ལོག་པར་འཛིན་པ་ནི་དོན་



མཁན་ཆེན་ངག་གི་དབང་པོས་མཛད།
ལོག་པར་འཛིན་པ་ཡིན་པས་གསང་སྔགས་ཀྱི་ཆོས་ཞིག་ཞུས་ནས་བཟུང་ནག་ཆང་
སྦྱོར་སྒྲོལ་གྱི་སྤྱོད་པ་ལ་སྤྱད་ཆོག་པར་བསམ་པ་དེ་ཡིན་ལ། དེའི་གཉེན་པོ་སྤྱོད་
པ་དུས་ཚོད་དང་འབྲེལ་དགོས་ཏེ། ཏིང་ངེ་འཛིན་གྱི་དྲོད་ཐོབ་ནས་འབྲུ་གསུམ་
བརྗོད་པས་ཆང་གི་ཁ་དོག་དྲི་རོ་བསྒྱུར་ནུས་པའི་དུས། སྤྱོད་པས་བསད་ནུས་པ་
དགོངས་པས་གསོ་ནུས་པ་ལ་སོགས་པའི་དྲོད་ཐོབ་པ་དང་བསྟུན་སྤྱོད་པ་སྤྱད་དགོས།
དེ་ལྟར་མ་ཤེས་ནས་གབ་པའི་གསང་བ་མ་རྟོགས་པར་སྦས་པའི་གསང་
བ་ལ་འཆོལ་ཉོག་ཏུ་སྤྱོད་ན་བདུད་དང་རཱུ་ཏྲ་ལྟ་བུ་ལས་འགྲོ་ས་གཞན་མེད།
ལྔ་པ་གོང་འོག་བསྣོལ་ནས་འཛིན་པ་སྔོན་འགྲོ་མ་ཞུས་གོང་ནས་དངོས་གཞི་འཆད་
ཉན་བྱེད། སྔོན་འགྲོ་ལ་ཐུན་མོང་ཕྱི་ནང་གི་སྔོན་འགྲོ་གོ་བཟློག་ནས་
འཛིན་པ་ཡིན་པས། དེའི་གཉེན་པོ་རྫོགས་པའི་སངས་རྒྱས་ཀྱི་བསྟན་པ་སྐས་
ཀྱི་གདང་བུ་ལྟ་བུའི་གོང་འོག་བབ་ཆགས་པར་འཛིན་དགོས། གཉིས་པ་
བླང་བྱའི་ཀུན་སྤྱོད་ལ། འདུ་ཤེས་བཞི་བསྟེན་པ་རང་ལ་ནད་པའི་འདུ་ཤེས་
ལ་རང་རྒྱུད་ཀྱི་རྒྱུ་དུག་གསུམ་འབྲས་བུ་སྡུག་བསྔལ་གསུམ་གྱི་ནད་ཀྱིས་ཟིན་
པའི་རང་སྐྱོན་ངོས་ཟིན་དགོས། གཞན་གོ་སླའོ། །ཕྱིན་དྲུག་གི་ཉན་པ་པོ་དང་
འཆད་པ་པོ་དྲུག་ལས། དང་པོའི་དྲུག་ནི་དངོས་དང་། འཆད་པ་པོའི་
དྲུག་ནི། རྙེད་བསྟོད་སྙན་གྲགས་ཀྱི་རེ་བ་མེད་པའི་སྒོ་ནས་འཆད་པ་སྦྱིན་པ།
གཞན་ལ་ཟུར་ཟ་ཁྱད་གསོད་སོགས་མེད་པ་ཚུལ་ཁྲིམས། ཡང་ཡང་དྲིས་ན་
མི་ཁྲོ་བ་བཟོད་པ། ཉིན་མཚན་རྣམས་སུ་ཆོས་བཤད་ན་མི་སྐྱོ་བ་བརྩོན་འགྲུས།
ཚིག་དོན་ལ་སེམས་གཏད་པ་བསམ་གཏན། འཁོར་གསུམ་དག་པ་དང་སློབ་
མ་ལ་ཐོས་བསམ་བསྐྱེད་པ་ཤེས་རབ་ཡིན་ནོ། །གཞན་ནི་གོ་སླའོ། །གཉིས་
36



༄༅། །སྙིང་ཐིག་སྔོན་འགྲོའི་ཟིན་བྲིས།
པ་བཤད་བྱའི་ཆོས་ཀྱི་རིམ་པ་དལ་འབྱོར་རྙེད་པར་དཀའ་བ་སོགས་དྲུག་ཡིན།
ཆོས་ཞེས་པའང་གོང་ལྟར་ཆོས་འདིས་རང་གི་སེམས་འདུལ་དགོས་ཏེ། རལ་
པས་མ་ཡིན་དབྱུག་པས་མིན། །ཞེས་པས་དལ་འབྱོར་སོགས་འདི་དག་ཡང་
ནས་ཡང་དུ་རང་རྒྱུད་ལ་བསམ་དགོས། དང་པོ་བློ་ལྡོག་གི་ཆོས་རྣམ་པ་
བཞིའམ༑ ཞེན་ལོག་གི་ཆོས་རྣམ་པ་བཞིའམ། ངེས་འབྱུང་གི་ཆོས་རྣམ་པ་
བཞི་ཞེས་པ་དོན་གཅིག་མིང་གི་རྣམ་གྲངས་ཡིན་ལ། དང་པོ་དལ་འབྱོར་
རྙེད་དཀའ་དང་། ཚེ་མི་རྟག་པ་གཉིས་ཀྱིས་ཚེ་འདི་ལ་བློ་ལྡོག་དགོས། ཞེན་
པ་བཞི་བྲལ་ལས། ཚེ་འདི་ལ་ཞེན་ན་ཆོས་པ་མིན། །ཞེས་པས་དལ་འབྱོར་
འདི་ནི་རྙེད་པར་དཀའ་བས། ཡང་ཡང་རྙེད་དཀའ་ཨུ་དུམ་ཝ་ར་འདྲ། །རྙེད་
པ་དོན་ཆེ་ཡིད་བཞིན་ནོར་བུ་འདྲ། །ཞེས་པས། ཡར་འགྲོ་མར་འགྲོའི་ས་
མཚམས་རྟ་ཁ་སྲབ་ཀྱིས་བསྒྱུར་བ་ལྟ་བུ་ད་རེས་ཀྱི་ལུས་རྟེན་འདིའི་སྟེང་ནས་
ཡིན་པ་ཤེས་དགོས་ཏེ། དེ་ཡང་མི་རྟག་པ་སྐྱེ་བ་ཡོད་ན་འཆི་བ་ཆོས་ཉིད་དུ་
གྲུབ་པས་མི་རྟག་འཆི་བའི་དབང་དུ་འགྲོ་བས་ཚེ་འདི་སྒྲུབ་པ་ལ་དོན་ནམ་སྙིང་
པོ་མེད་པར་ཤེས་ནས་ཕྱི་མ་དོན་དུ་གཉེར་དགོས། འཁོར་བ་རྒྱུ་འབྲས་གཉིས་
བསམ་ནས། ཕྱི་མ་ཕན་ཆད་ཀྱི་འཁོར་བ་ལ་བློ་ལྡོག་དགོས། དེ་ལ་བློ་ལྡོག་
ཚུལ་ལ། སྐྱེས་བུ་ཆུང་ངུས་ངན་སོང་གསུམ་ལ་བློ་ལྡོག་ནས་མཐོ་རིས་དོན་དུ་
གཉེར་༑ འབྲིང་གིས་འཁོར་བ་རིགས་དྲུག་པོ་ལ་བློ་ལྡོག་ནས་ཐར་པ་དོན་
དུ་གཉེར། ཁྲིད་ལུགས་གཞན་ལ་འདི་གཉིས་ལས་མེད་ཀྱང་། ཀུན་མཁྱེན་
ཡབ་སྲས་ཀྱི་ལུགས་ལ་རང་འདོད་ཡིད་བྱེད་ཀྱི་བསམ་པ་ལ་བློ་ལྡོག་དགོས།
དེ་ཡང་འཁོར་བའི་ཉེས་དམིགས་བསམ་པའི་དུས་སུ་སེམས་སྡུག་ལྷང་ངེ་སྐྱོ་ཤས་



མཁན་ཆེན་ངག་གི་དབང་པོས་མཛད།
དང༌། དེ་ལས་ཐར་འདོད་ཀྱི་ངེས་འབྱུང་གི་བསམ་པ་སྐྱེ་བའི་དུས་ད་རང་
གཅིག་པུ་ཙམ་ཐར་པས་ཅི་ཕན། ཐོག་མ་མེད་པ་ནས་དྲིན་གྱིས་བསྐྱངས་པའི་
མ་དྲིན་མོ་ཆེ་རྣམས་ཤུལ་དུ་བཞག་ནས་རང་གཅིག་ཐར་པར་བྱས་ན་དེ་ལས་ཁྲེལ་
བོར་བ་སུ་ཡང་མེད་པས་སེམས་ཅན་ཐམས་ཅད་སངས་རྒྱས་ཀྱི་གོ་འཕང་
ཐོབ་པར་བྱ་དགོས་བསམ་ནས་མཐའ་གཉིས་ལས་ངེས་པར་འབྱུང་བ་ཆེན་པོའི་
བློའོ༑ །ངེས་འབྱུང་བཞིར་བཞག་ན། སྐྱེས་བུ་ཆུང་ངུའི་ཀུན་སློང་དེ་ངེས་འབྱུང་
ཙམ་དང་། ཉན་རང་གཉིས་ཀྱི་ངེས་འབྱུང་གཉིས། ངེས་འབྱུང་ཆེན་པོ་དང་
བཞིའོ༑ །ངེས་འབྱུང་གསུམ་གྱི་དབང་དུ་ན། ཉན་རང་གཉིས་དང་བྱང་སེམས་
གསུམ་གྱི་ངེས་འབྱུང་དང་གསུམ་མོ། །ད་འཁོར་བ་མཐའ་དག་ལ་ངེས་པར་
འབྱུང་ནས་འབྲོས་ས་ཞིག་བཙལ་དགོས་པས། ཐར་པ་དང་ཐམས་ཅད་མཁྱེན་
པའི་གོ་འཕང་དོན་དུ་གཉེར་དགོས། ཐར་པའི་ལམ་དེ་རང་གིས་རང་གར་
ནི་མི་ཤེས། ཕ་མ་ཉེ་དུ་སོགས་ཀྱིས་མི་སྟོན། སྟོན་ཀྱང་མི་ཤེས་པས་དགེ་བའི་
བཤེས་གཉེན་ཞིག་བཙལ་དགོས། དེ་ཡང་སུ་ཐུག་ཐུག་གང་རུང་རུང་ཞིག་
གིས་མི་འོང་བས་བླ་མ་དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་བསྟེན་
མཉེས་པ་གསུམ་གྱི་ཞབས་ཏོག་སྒྲུབ་པའི་སྒོ་ནས་བསྟེན་ནས་དགོངས་
སྤྱོད་བསླབ་དགོས། དེ་ལས་དང་པོ་དལ་འབྱོར་རྙེད་པར་དཀའ་བའི་ཁྲིད་
སོགས་ལ་སྨིན་ཁྲིད་དང་མོས་ཁྲིད་གཉིས་ལས་ད་ལྟ་མོས་ཁྲིད་ཙམ་ལས་མེད་
ནའང་༑ རིག་འཛིན་ཆེན་པོ་འཇིགས་མེད་གླིང་པ་ཚུན་ཆད་དུ་སྨིན་ཁྲིད་ཀྱི་
དོད་ཐུབ་ཙམ་བཞུགས་པས་དང་པོ་དལ་འབྱོར་རྙེད་པར་དཀའ་བའི་ཁྲིད་ནི་རང་གི་
་ལུས་ཀྱི་ཁྲིད་ཡིན་པས། དལ་འབྱོར་འདིའི་སྟེང་ནས་འགྲོ་ས་གཉིས་



༄༅། །སྙིང་ཐིག་སྔོན་འགྲོའི་ཟིན་བྲིས།
ལས་མེད། ལེགས་ན་ཐར་པའི་གྲུ་གཟིངས་ལུས་འདི་ཡིན། །ཞེས་པས་ལུས་
འདིའི་སྟེང་ནས་དམ་པའི་ཆོས་ཡང་དག་པ་ཞིག་བསྒྲུབ་ན་བདེ་བ་དང་སྐྱིད་པའི་ཆུས་
མགོ་ཚུགས་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་པ་དང༌།
ཁྱད་པར་འོད་གསལ་རྫོགས་པ་ཆེན་པོ་བསྒོམ་ན་ཚེ་འདིའམ། བར་དོའམ།
ཕྱི་མ་གསུམ་གང་རུང་ལ་གྲོལ་བར་འགྱུར། ཉེས་ན་འཁོར་བའི་གཏིང་རྡོ་ལུས་
འདི་ཡིན། །ཞེས་པས་ལུས་འདིའི་སྟེང་ནས་འཇིག་རྟེན་ཚེ་འདི་བསྒྲུབ་ན་
འཇིགས་དང་སྡུག་བསྔལ་ཐམས་ཅད་ཀྱི་མགོ་འཛིན་པ་ཡིན། དེ་ལྟ་བུའི་རང་
ངོས་ནས་ཆོས་སྒྲུབ་པའི་འགལ་རྐྱེན་མེད་ཅིང་ཁོམ་པས་ན་དལ་བ་ཞེས་བྱ་བ་
འདི་རང་གི་ལུས་འདི་ཡིན་པས་དེའི་ལྡོག་ཕྱོགས་མི་དལ་བ་བརྒྱད་ཡོད་དེ་
བརྒྱད་ལ་རང་རྒྱུད་རྟེན་གྱི་མི་ཁོམ་པ་བརྒྱད་ཟེར། དེ་ལ་མི་མ་ཡིན་པའི་མི་
ཁོམ་པ་བཞི་དང་། མིའི་མི་ཁོམ་པ་བཞི་ལས། དང་པོ་མི་མ་ཡིན་པའི་མི་ཁོམ་
པ་དམྱལ་བ་བསྒོམ་ནས་ཆོས་སྒྲུབ་པ་ལ་ཁོམ་མི་ཁོམ་ཡང་ནས་ཡང་དུ་བསམ་
དགོས། དེ་ལ་ཐུན་དང་ཐུན་མཚམས་གཉིས། ཐུན་ལའང་ཐུན་གཉིས་དང་
གསུམ་དང་བཞི་དང་དྲུག་ལ་སོགས་པའི་ལུགས་མང་ཡང་འདིར་ནི་ཉིན་ཐུན་
གཉིས་མཚན་ཐུན་གཉིས་དང་བཞིའི་དབང་དུ་བྱས་ན། ལས་དང་པོ་པ་ལ་
འཇུག་བདེ་བའི་ཕྱིར་ནངས་དུས་ཐོ་རེངས་བྱ་གྲགས་དང་པོ་ཙམ་ནས་ཐུན་
མགོ་བཟུང་སྟེ་ནམ་མ་གསལ་བར་དུ་ཐོར་ཐུན་ནམ་ལངས་པ་དང་ཐུན་གྲོལ་ནས་
ཉི་མའི་དྲོ ས་པོ་ཆེ་བར་དུ་ཐུན་མཚམས་ཀྱི་བྱ་བ་ཆུ་གཏོར་དང་དཀར་
གསུར་རྒྱུན་དུ་མི་ཆག་པའི་ཡི་དམ་རྣམས་འདོན། དེ་ནས་ཐུན་བསྡམས་ནས་
ཉིན་གུང་ཉི་མ་ཀླད་ལ་མ་འཁོར་གྱི་བར་དུ་སྔ་ཐུན། དེ་ནས་ཐུན་གྲོལ་ནས་
39



མཁན་ཆེན་ངག་གི་དབང་པོས་མཛད།
གུང་ཚིགས་དང༌། ཕྱག་དཔེ་ལྟས་སོགས་བྱས་ནས་ཕྱི་དྲོ་གྲིབ་ཆེན་གུག་མ་
འོང་བར་དལ་བར་བསྡད། དེ་ནས་ཐུན་བསྡམས་ནས་ཉི་མ་ལ་མ་སོང་བར་དུ་
ཐུན་བསྡམས་པ་ཕྱི་ཐུན། དེ་ནས་ཐུན་གྲོལ་ནས་གསོལ་ཀ་དང་བསྔོ་བ་སྨོན་
ལམ་གང་ཤེས་དང་དམར་གསུར་རྣམས་འདོན། དེ་ནས་སྲོད་གདོང་ནག་
ཅེས་མི་གཅིག་མཐོང་ན་མི་ཡིན་རྒྱུ་ཙམ་ལས་འདི་ཡིན་ནོ་ཞེས་ངོ་མི་ཤེས་པའི་དུས་
སུ་ཐུན་བསྡམས་པ་སྲོད་ཐུན། དེ་ནས་མི་ཉལ་ཕྱི་བ་ཙམ་དུས་གྲོལ་བ་
སྟེ་ཐུན་བཞི་པོ་དེའི་དུས་སུ་བསྒོམ་ན་སེམས་ལས་སུ་རུང་ལ། ཐུན་མཚམས་
རྣམས་སུ་ལས་དང་པོ་པས་བསྒོམས་ཀྱང་གནད་དུ་མི་འགྲོ་ཁྱད་པར་བྱིང་རྒོད་
ཀྱི་སྐྱོན་ལྷག་པར་འབྱུང་བས་ཐུན་མཚམས་ཁ་ཏོན་དང་དགེ་སྦྱོར་ལ་བརྩོན་
པ་ལས་བསྒོམ་པ་བག་ཡངས་བྱ། དེ་ལྟ་བུའི་ཐུན་རེ་རེ་ལ་ཐུན་གྱི་སྔོན་འགྲོ་
དང་དངོས་གཞི་དང་རྗེས་གསུམ་ལས་དང་པོ་སྔོན་འགྲོ་ལ་སྔོན་འགྲོའི་སྔོན་འགྲོ་
དང་སྔོན་འགྲོ་གཉིས་ལས་སྔོན་འགྲོའི་སྔོན་འགྲོ་ནི། སྣབས་འབུད་གདོང་ཕྱི་སྒོ་ཕྱི་
ནང་གི་བྱ་བ་བསྒྲུབ་རྒྱུ་ཡོད་ཚད་རྣམས་བསྒྲུབ་མདོར་ན་ཐུན་ནང་ནས་ཐུན་ཕེད་དེ་
རྒྱུག་མི་དགོས་པར་བྱེད་པ་ཡིན། དེ་ནས་མལ་དུ་ལུས་སེམས་ཁོང་ལྷོད་དེ་བསྡད་
ནས་ངལ་བསོ། དེ་ནས་ད་ངས་ཐུན་ནང་འདིར་དྲིན་ཆེན་གྱི་ཕ་དེ་ཐོན་འོང་ནའང་
ཐུན་ཕེད་དེ་འཁྲུལ་པའི་དབང་དུ་གཏོང་རེ་ཤི་དེ་ལྟ་བུའི་དམ་བཅའ་དེ་ཤ་སེན་མོས་
བཏོགས་ཏེ་བསད་ན་གཏོང་རེ་སྙམ་པའི་དམ་བཅའ་དྲག་པོ་ཞིག་བྱེད་དོ། །ཐུན་གྱི་
སྔོན་འགྲོ་ནི་ལུས་གནད་རྣམ་སྣང་ཆོས་བདུན་ཏེ། རྐང་པ་རྡོ་རྗེ་སྐྱིལ་ཀྲུང་། ལག་
པ་མཉམ་བཞག །སྒལ་ཚིགས་དོང་ཙེ་ལྟར་བརྩེགས། དཔུང་པ་ལྷོད་དེ་བརྒྱང་།
མགྲིན་པ་ཨེན་ཙམ་དགུག ལྕེ་ཡ་རྐན་ལ་སྦྱར། མིག་སྣ་རྩེར་ཕབ་པ་སྟེ་བདུན།
40 ་



༄༅། །སྙིང་ཐིག་སྔོན་འགྲོའི་ཟིན་བྲིས།
ངག་གནད་རླུང་རོ་བསལ་བ་ལ་གཡས་གཡོན་རེས་མོས་གསུམ་གསུམ་མཉམ་དུ་
གསུམ་སྟེ་དགུ་སྤྲུགས་སམ། ཡང་ན་གཡས་གཅིག་གཡོན་གཅིག་མཉམ་པར་
གཅིག་སྟེ་སུམ་སྤྲུགས་སམ། ཡང་ན་མཉམ་པར་གསུམ་སྟེ་སུམ་སྤྲུགས་གང་
རུང་བྱེད། དེ་ལ་ལག་པ་གཡོན་པ་རྡོ་རྗེ་ཁུ་ཚུར་གྱིས་བརླའི་རྩ་བོ་ཆེའི་སྟེང་ནས་
མནན། གཡས་པ་རྡོ་རྗེ་རྩེ་གསུམ་པའི་ཕྱག་རྒྱས་སྣ་བུག་གཡས་པ་བཀག་
གཡོན་པ་ནས་རླུང་ནང་དུ་དལ་བུས་རྔུབ་སྟེ། ལྟེ་འོག་ཏུ་ཆིལ་གྱིས་བཅགས།
དམིགས་པ་བདག་གི་ཚེ་རབས་འཁོར་བ་ཐོག་མ་མེད་པ་ནས་བསགས་པའི་ལས་དང་
ཉོན་མོངས་སྡིག་སྒྲིབ་དམ་ཚིག་ཉམས་ཆག་སྒོམ་སྐྱོན་བྱིང་རྨུགས་འཐིབ་གསུམ་
རླུང་ནག་པོ་ཞིག་གི་རྣམ་པར་གྱུར་ནས་ཕྱིར་སངས་ཀྱིས་འགྲོ་བར་བསམ་ལ་རླུང་
འཕེན་དུས་ནས་འབྲུ་འདྲ་བར་དང་པོ་ཆུང་ངུ་བར་ཆེར་བསྐྱེད་ཐ་མ་ནར་གྱིས་འཕང་།
དེས་ནི་སྣོད་བཀྲུ་བཤལ་བྱེད་པ་དང་མཚུངས། གསུམ་པ་སེམས་གནད་ཀུན་སློང་
བཅོས་པ་ནི་ད་ག་རེ་ངའི་ཐུན་ཞིག་སྡོམ་པ་འདི། ཚེ་འདིའི་ནད་སོགས་ཞི་བར་
འདོད་པའི་འཇིགས་སྐྱོབ་ཀྱི་ཀུན་སློང་རེད་དམ། རྙེད་བསྟོད་བསྒྲུབ་པའི་ལེགས་
སྨོན་དེ་ཡིན། དེ་གཉིས་ཀ་ཡིན་ན་དུག་ལྟར་སྤང་། ལུང་མ་བསྟན་ཡིན་ན་བཅོས།
སྐྱེས་བུ་ཆུང་ངུའི་ཀུན་སློང་དེ་འཇིག་རྟེན་རྒན་པོའི་བསམ་བྱ་ཡིན་པས་ང་ལམ་
ཞུགས་ཤིག་གིས་བསམ་བྱ་མིན། སྐྱེས་བུ་འབྲིང་གི་ཀུན་སློང་དེ་ཡང་བདག་རང་
འདོད་བསྒྲུབ་པའི་བསམ་པ་ཡིན་པས་དེ་ཡང་སྤང་བྱ་ཡིན། ད་ནི་སྐྱེས་བུ་ཆེན་པོའི་
ཀུན་སློང་སེམས་ཅན་ཐམས་ཅད་སྡུག་བསྔལ་རྒྱུ་འབྲས་གཉིས་དང་བྲལ་ཏེ་རྫོགས་
པའི་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཆེད་དུ་ངས་དལ་འབྱོར་རྙེད་པར་
དཀའ་བ་བསྒོམ་པར་བགྱིའོ་སྙམ་པའི་ཀུན་སློང་རྣམ་པར་དག་པ་བསྐྱེད་དགོས།



མཁན་ཆེན་ངག་གི་དབང་པོས་མཛད།
བླ་མ་ལ་གསོལ་བ་འདེབས་པ་ནི། རང་གི་སྤྱི་བོར་པདྨ་དཀར་པོ་འདབ་མ་འབུམ་
ཕྲག་བརྡལ་བ་ཟེའུ་འབྲུ་དམར་སེར་གྱེས་པའི་སྟེང་དུ་སེང་ཁྲི་དར་ཟབ་འབོལ་
བརྩེགས་ཀྱི་གདན་ལ་རྩ་བའི་བླ་མ་རབ་བྱུང་ངམ་སྔགས་པའི་ཆ་ལུགས་ཇི་ལྟ་བ་
བཞིན་གསལ་ལ་བླ་མ་སངས་རྒྱས་སུ་ཤེས་པ་ལྔས་གསོལ་བ་བཏབ་སྟེ།
དུས་གསུམ་སངས་རྒྱས་ཐམས་ཅད་ཀྱི་ངོ་བོ། །སྐུ་བཞིའི་བདག་ཉིད་དཔལ་
ལྡན་རྩ་བའི་བླ་མ་ལ་གསོལ་བ་འདེབས་སོ། །བདག་ལ་དབང་བསྐུར་བྱིན་
གྱིས་བརླབ་ཏུ་གསོལ། །ཟབ་ལམ་གྱི་རྟོགས་པ་ཁྱད་པར་ཅན་རྒྱུད་ལ་སྐྱེ་བར་
བྱིན་གྱིས་བརླབ་ཏུ་གསོལ། །ཀ་དག་གནས་ལུགས་ཀྱི་ལྟ་བ་རྟོགས་པར་བྱིན་
གྱིས་བརླབ་ཏུ་གསོལ། །ལྷུན་གྲུབ་སྣང་བཞིའི་ཡེ་ཤེས་མཐར་ཕྱིན་པར་བྱིན་གྱིས་
བརླབ་ཏུ་གསོལ། །ཞེས་དང་། སྔོན་འགྲོའི་ཁྲིད་ཡིག་ཀུན་བཟང་བླ་མའི་ཞལ་ལུང་
གི་བློ་ལྡོག་བཞི་པོའི་མགོ་མཇུག་གི་གསོལ་འདེབས་དང་མཚང་འདོན་
སྨོན་ལམ་གྱི་ཚིགས་བཅད་དེ་དག་འདོན་ཏེ་མོས་གུས་དུང་དུང་བས་གསོལ་བ་བཏབ་
པས་བླ་མ་ཐུགས་བརྩེ་བ་ཆེན་པོས་འོད་དུ་ཞུ་ནས་རང་ལ་ཐིམ་སྟེ་བླ་མ་དང་ཐུགས་
ཡི ད་དབྱེར་མེད་དུ་འདྲེས་པའི་ངང་ལ་འདས་པའི་རྗེ ས་སུ་མི་འབྲང་།
མ་འོངས་པའི་མདུན་མི་བསུ། ད་ལྟའི་རྟོག་པ་འཕྲོ་མི་མཐུད་པར་ཅི་གནས་སུ་
མཉམ་པར་འཇོག །དེ་དག་ནི་ཐུན་གྱི་སྔོན་འགྲོ་ཡིན། །
༈ དངོས་གཞི་ལ་དང་པོ་དལ་བ་བརྒྱད་སྒོམ་པའི་མི་མ་ཡིན་པའི་མི་
ཁོམ་པ་བཞིའི་དང་པོ་དམྱལ་བ་ལ་གནས་དང་། ལུས་དང་། སྡུག་བསྔལ་
དང་༑ ཚེ་ཚད་བསྒོམ་པ་བཞི་ལས། གནས་ནི་མུན་པ་མུན་ནག་སྨག་ཏུ་གྱུར་
པའི་གནས། ས་གཞི་ཐམས་ཅད་ལྕགས་སྲེག་གི་ས་གཞི་མགར་གྱི་སོལ་མེ་



༄༅། །སྙིང་ཐིག་སྔོན་འགྲོའི་ཟིན་བྲིས།
ལས་བྱུང་བ་ལྟ་བུ་ཐ་མལ་ས་རྡོག་པ་བཞག་ས་ཙམ་ཡང་མི་མངོན་པ། མེ་རི་
སྨུག་ནག་ཁྲུ་གང་ཙམ་འབར་བ། སྟེང་ནས་མདག་མེ་དང་། རྡོ་བསྲེག་དང་མཚོན་
ཆའི་ཆར་པ་འབེབས་པ། དེའི་ལུས་ནི། འཛམ་བུ་གླིང་པའི་མི་བས་བཞི་འགྱུར་
གྱིས་ཆེ་བ་ལུས་མདོག་ནི་ཁྲག་ཚོས་པའམ། ཡང་ན་བལ་ནག་གི་འདབ་མ་
གཡེང་བ་ལྟ་བུའམ་རྒྱལ་པོའི་བུ་བཙས་མ་ཐག་པ་ལྟ་བུའི་པགས་པ་སྲབ་པ།
ཤ་ཚགས་དམ་པ། ཤིན་ཏུ་དྭངས་པ་མིག་ལྟ་བུ་རེག་བྱ་བསྲན་མི་བཟོད་པ། སྐྲ་
གྱེན་དུ་གཟེང་བ། མིག་ཟུར་གསུམ་པ། བ་སྤུ་གཟེང་བ་ཡན་ལག་རགས་པ།
གསུས་ཁྱིམ་ཆེ་བ་ཁྲོ་བོ་ལྟ་བུ་དམྱལ་བའི་སེམས་ཅན་དེ་འཛམ་བུ་གླིང་པའི་མིས་
མཐོང་ན་བརྒྱལ་འགྲོ་ཐུབ་པ་ལྟ་བུ། སྡུག་བསྔལ་ཉིན་མི་དལ་མཚན་
མི་ཉལ་བར་ཉིན་དང་མཚན་མེད་པར་མཚོན་གྱིས་གཤོག་པ་དང་། ས་གཞི་
དང་རྡོ་བསྲེག་གི་ཆར་པ་སོགས་ཀྱིས་ལུས་མགོ་མཇུག་མེད་པར་བསྲེགས་ཏེ་
བདེ་བའི་གོ་སྐབས་ཅུང་ཟད་ཙམ་ཡང་མེད་དེ་སྡུག་བསྔལ། ཚེ་ཚད་ནི་ལོའི་
གྲངས་ལས་འདས་པ་བར་གྱི་བསྐལ་པ་ལ་སོགས་པར་མྱོང་དགོས། གྲང་
དམྱལ་གྱི་གནས་གངས་རི་ཆབ་རོམ་གྱི་ཁྲོད་ཁ་བ་བུ་ཡུག་སྦྲེབས་པ། ལུས་
ཚ་དམྱལ་དང་མཚུངས། སྡུག་བསྔལ་གྲང་བའི་སྡུག་བསྔལ། ཚེ་ཚད་ལོ་དཔག་
ཏུ་མེད་པར་མྱོང་དགོས། ད་དེ་ལྟ་བུའི་ཚ་གྲང་གི་དམྱལ་བ་གང་དུ་སྐྱེས་ཀྱང་
དམ་པའི་ཆོས་བསྒྲུབ་ཁོམ་དང་མི་ཁོམ་ཡང་ནས་ཡང་དུ་བསམ་སྟེ་དཔྱད་སྒོམ་
དང་༑ ཡང་དེ་ལྟར་དཔྱད་ནས་སེམས་ཐང་ཆད་དེ་གར་ཡང་འགྲོ་མི་བཏུབ་
ན་འདས་པའི་རྗེས་སུ་མི་འབྲང་། མ་འོངས་པའི་མདུན་མི་བསུ། ད་ལྟའི་འཕྲོ་
མི་མཐུད་པར་བཅས་བཅོས་མེད་པར་འཇོག་སྒོམ་བྱེད། ཡང་རྟོག་པ་ཞིག་
43



མཁན་ཆེན་ངག་གི་དབང་པོས་མཛད།
འཕྲོ་བར་རྩོམ་པ་ན་ཡང་དཔྱད། ཡང་འཕྲོ་མི་འདོད་དུས་བཞག་དཔྱད་འཇོག་
རེས་མོས་བྱེད་པ་ཡིན། གཉིས་པ་ཡི་དྭགས་ཀྱི་གནས་ནི། མདག་མེ་དང་
རྡོ་གསེག་གིས་གང་བ། སྡོང་དུམ་མེས་ཚིག་པ་མང་པོ་དང་། དུག་ཚེར་རགས་
པོ་ཐར་ཐོར་ཡོད་པ། ཆུ་སྐམ་པའི་གྲམ་པ་སྐྱ་ཁྲོག་གེ་ཡོད་པ། ན་བལ་སྐམ་
པ་མང་པོས་གཡེང་བ། ལུས་ནི་བསྐལ་པའི་རུས་པའམ། ཤྭ་མོང་སྐམ་པོའམ།
མར་གྱི་སྐོགས་གྱོང་པོ་ལྟ་བུ། མགོ་བོ་ནི་རྒྱ་རྫ་ཙམ། མགྲིན་པ་རྟ་རྔ་ཙམ།
ལྟོ་བ་ཡུལ་ལྗོངས་ཙམ། ཡན་ལག་འཇག་སྐྱ་ཙམ། ཡི་དྭགས་གཅིག་སོང་
བའི་སྒྲ་ལ་ཤིང་རྟ་འཁོར་ལོ་ལྔ་བརྒྱ་ཙམ་དྲུད་པའི་སྒྲ་ཙམ་དང་། ལྷུ་ཚིགས་
ནས་མེ་སྟག་དམར་ཆལ་ཆལ་བྱེད་པ། སྡུག་བསྔལ་ནི། ཡི་དྭགས་རྣམས་ལ།
དབྱར་ནི་ཟླ་བའང་ཚ་ལ། དགུན་ནི་ཉི་མའང་གྲང་བ་ལྗོན་ཤིང་ཐོག་གུ་ཅན་
མང་པོ་མཐོང་ཡང་མེད་པར་འགྱུར་བ་དང༌། རྒྱ་མཚོ་ཆེན་པོ་རླབས་ཕྲེང་ཤེལ་
ཕྲེང་ལྟར་གཡོ་བ་མཐོང་ཡང་མཐོང་བ་ཙམ་གྱིས་སྐམ་ནས་སྔ་མ་བས་ཀྱང་ཉམ་
ཐག་ཅིང་སྡུག་བསྔལ་བར་འགྱུར་བ་ཡིན། ཚེ་ཚད་རིང་མཐའ་མི་ལོ་ཁྲི་དང་
ཐུང་ཚད་མ་ངེས་སོ། །དེ་ལྟ་བུའི་གནས་སུ་སྐྱེས་ན་དམ་པའི་ཆོས་བསྒྲུབ་ཁོམ་
མི་ཁོམ་ལ་དཔྱད་འཇོག་སྤེལ་མར་བསྒོམ། གསུམ་པ་དུད་འགྲོའི་གནས་ནི།
ཕལ་ཆེར་གླིང་བར་མུན་པ་མུན་ནག་གི་གནས་རང་གི་ལག་པ་བརྐྱང་བསྐུམ་ཙམ་
ཡང་མི་མངོན་པའི་གནས་སུ། ལུས་ནི་ཉ་དང་ཆུ་སྲིན་གྱི་རིགས་རིའི་རྒྱལ་
པོ་རི་རབ་ལ་དཀྲིས་ལན་གསུམ་ལ་སོགས་པར་འཁོར་བ། ཆུང་བ་རྡུལ་
ཕྲན་དང་ཁབ་རྩེ་ལ་སོགས་པའི་རྣམ་པ། སྡུག་བསྔལ་ནི་སྤྱིར་གླེན་ཅིང་གཏི་
མུག་པ་བླང་དོར་ལ་རྨོངས་པ། བྱེ་བྲག་ཏུ་ཆེན་པོ་རྣམས་ཀྱིས་ཆུང་ངུ་རྣམས་
44



༄༅། །སྙིང་ཐིག་སྔོན་འགྲོའི་ཟིན་བྲིས།
ཁྱུར་མིད་བྱེད། ཆུང་ངུ་རྣམས་ཀྱིས་ཆེན་པོ་རྣམས་ཐལ་མར་འབིགས་ཤིང་
གནས་དང་གོས་གཉིས་ཀའི་གོ་བཅད་དེ་ཟ་བའི་སྡུག་བསྔལ་དཔག་ཏུ་མེད།
ལྷ་ཚེ་རིང་པོ་གནས་བསམ་གཏན་བཞི་པའི་གྲོང་གི་བྱང་ཤར་མཚམས་ན་སྡོང་
དུམ་མེས་ཚིག་པ་ལྟ་བུའི་ནག་ངམ་མེ་བའི་གནས་སུ། ལུས་ནི་སྟོང་རིག་ཏིང་
ངེ་འཛིན་གྱི་ལུས། བདེ་སྡུག་དང་། དགེ་སྡིག་གི་འདུ་ཤེས་མེད་པ་དཔེར་ན་
གཉིད་འཐུག་པོའི་གནས་སྐབས་ལྟ་བུ་ཡིན། དེ་ཡང་བསམ་གཏན་བཞི་པའི་
ཐད་དུ་ཡོད་པར་བཤད་པ་དྲང་དོན་དང་། གང་དུ་འཆི་ས་དེ་དང་ཅིས་མི་
མཚུངས་ཞེས་པ་ལྟར་རང་ཉིད་གང་དུ་འཆི་ས་དེ་ཉིད་དུ་འདུ་ཤེས་མེད་པའི་
ངང་དུ་གནས་ནས་བསྐལ་པ་ཆེན་པོ་བརྒྱད་ཅུ་རེའི་བར་དུ་གནས་པས་དམ་པའི་
ཆོས་ཀྱི་སྣང་བ་དང་བྲལ་ཏེ་ཆོས་བསྒྲུབ་མི་ཁོམ། དེ་ལྟར་དཔྱད་འཇོག་
ལེགས་པར་བྱེད་ནས་བསྒོམ། གཞན་མིའི་མི་ཁོམ་པ་བཞི་ནི། སྒོམ་ཚུལ་
གོང་ལྟར་དཔྱད་འཇོག་སྤེལ་མར་བསྒོམ། དེ་ནི་ཐུན་གྱི་དངོས་གཞིའོ། །ཐུན་
གྱི་རྗེས་ནི། དེ་ལྟར་ཐུན་དེའི་ནང་དུ་བསྒོམས་པའི་དགེ་བ་དེས་མཚོན་དུས་
གསུམ་གྱི་དགེ་བའི་དངོས་པོ་རྣམས་དང་རྒྱལ་བ་སྲས་བཅས་ཀྱི་ཟག་མེད་ཀྱི་
དགེ་བའི་རྩ་བ། སེམས་ཅན་ཐམས་ཅད་ཀྱི་ཟག་བཅས་ཀྱི་དགེ་བའི་རྩ་བ་
ཐམས་ཅད་བློས་གཅིག་ཏུ་བསྡུས་ཤིང་བསྡུམས་ཏེ་སེམས་ཅན་ཐམས་ཅད་སྡུག་
བསྔལ་རྒྱུ་འབྲས་གཉིས་དང་བྲལ་ནས་རྫོ གས་པའི་སངས་རྒྱས་ཀྱི་གོ་
འཕང་རིན་པོ་ཆེ་ཐོབ་པའི་ཆེད་དུ་བསྔོ། བསྔོ་བའི་ཚུལ་ཡང་རྒྱལ་བ་སྲས་དང་
བཅས་པས་འཁོར་གསུམ་ཡོངས་དག་གི་བསྔོ་བའི་སྒོ་ནས་ཇི་ལྟར་བསྔོས་པ་དེ་
བཞིན་དུ་བདག་གིས་ཀྱང་ཡོངས་སུ་བསྔོ་བར་བགྱིའོ་སྙམ་པའི་སྒོ་ནས། འཇམ་



མཁན་ཆེན་ངག་གི་དབང་པོས་མཛད།
དཔལ་དཔའ་བོས་ཇི་ལྟར་སོགས་བརྗོད། དེ་ནས་ཧར་ལངས་མི་བྱེད་
པར་ད་ག་རེ་ངས་སྔ་ཐུན་གྱི་མགོར་དམ་བཅས་པ་དེ་འཁྲུལ་བའི་དབང་དུ་ཤོར་
རམ་མ་ཤོར་སྙམ་དུ་ཕྱི་ལྟས་བྱེད་ཅིང་། གལ་ཏེ་འཁྲུལ་པའི་དབང་དུ་སྐད་
ཅིག་ཀྱང་མ་སོང་བར་ཐུན་ལེགས་པར་ཆོད་ན་དགའ་ཞིང་ང་རྒྱལ་བར་འགྱུར་
བས་ང་རྒྱལ་བཅགས་དགོས་ཏེ། ཨོ་ཁྱོད་ལ་ད་ལྟ་ཐུན་ལེགས་པོ་ཞིག་ཆོད་
འོང་རྒྱུ་དེ་བསོད་ནམས་འཁྱམས་པོས་ཕྱི་ལྟས་ཟེར་བ་དེ་རེད་ཁྱོད་ལ་ང་རྒྱལ་རྒྱུ་ཅི་
ཡོད། ཁྱོད་དེ་འདྲའི་བཟང་པོ་ཞིག་ཨེ་ཡིན་ངས་ཐུན་ཕྱི་མའི་ནང་དུ་
བལྟའོ་སྙམ་དུ་ང་རྒྱལ་གཅག་དགོས། ཡང་སེམས་འཁྲུལ་པའི་དབང་དུ་སོང་
ནས་དགེ་བ་སྣ་གཅིག་བསམ་མ་ཉན་ན་སེམས་སྡུག་འོང་སྟེ་ཨེ་ངས་ཅི་འོང་ས་
མི་འདུག་སྙམ་སྒྱིད་ལུག་པར་འགྱུར་བས། དེ་ལ་སྤྲོ་བ་བསྲིངས་ནས་གཟེངས་
བསྟོད་དགོས་ཏེ། ཨོ་ཁྱོད་ད་ལྟ་འཁྲུལ་པའི་དབང་དུ་ཤོར་སོང་བས་མ་ལེགས་
ཀྱང་སྡུག་རྒྱུ་ཡང་ཅི་ཡོད། ཁྱོད་ཐོག་མ་མེད་པའི་དུས་ནས་ད་ལྟའི་བར་དུ་
འཁྲུལ་ཏེ། ད་ལྟའང་ཐུན་དང་ཐུན་མཚམས་ཕྱེ་ནས་བསྒོམ་དགོས་པ་དེ་ལ་
ཐུག་པ་ཡིན་མ་གཏོགས་ཁྱོད་དང་པོ་ནས་མི་འཁྲུལ་བ་ཞིག་ཡིན་ན་ད་སངས་
ཅིའི་ཕྱིར་མ་རྒྱས། ད་ལྟ་འཁྲུལ་བའི་དབང་དུ་སོང་རུང་ཐུན་ཕྱི་མ་དེ་ལ་འཁྲུལ་
པའི་དབང་དུ་གཏོང་རེ་ཀན་སྙམ་དུ་དམ་བཅའ་བློས་འཁྱུད་ཚད་ཅིག་བྱ། དེ་
ནས་དལ་གྱིས་གདན་ལས་ལངས་ཏེ་ཐུན་མཚམས་ཀྱི་བྱ་བ་རྣམས་ལ་འཇུག
དེའང་ ཐུན་མཚམས་སུ་སྔར་གྱི་དལ་བ་བརྒྱད་པོ་རེ་རེ་ནས་མ་བསམ་ན། དཔེར་
ན་མགར་གྱི་མེ་ནང་དུ་ལྕགས་བསྲེགས་པ་ཕྱིར་བླངས་པ་དང་མཉམ་དུ་ནག་ཁྲོག་
གེ་འགྲོ་བ་བཞིན་ཐུན་ནང་དུ་ཅུང་ཟད་སེམས་འགྱུར་བ་ལྟ་བུ་རེ་ཡོད་པ་དེ་ཐུན་
A6



༄༅། །སྙིང་ཐིག་སྔོན་འགྲོའི་ཟིན་བྲིས།
མཚམས་འཇིག་རྟེན་ཚེ་འདིའི་སྣང་ཤས་གང་དགའ་དགའ་ལ་ཐོང་དང་ཐུན་ནང་དུ་
དལ་བ་སོགས་བསམ་མ་བསམ་མེད་པར་བློ་དྲེད་པོར་འཆོར་ཉེན་ཡོད། དེས་ཐུན་
གྱི་རྗེས་སོང་ནས།
༈ འབྱོར་པ་བཅུ་ནི་དེ་ལྟར་དལ་བ་ཙམ་ཐོབ་པས་མི་ཕན་པར་
དམ་པའི་ཆོས་བསྒྲུབ་པ་ལ་རང་ངོས་ནས་མཐུན་རྐྱེན་ཚང་དགོས་པ་ལྔ་དང༌།
གཞན་ངོས་ནས་མཐུན་རྐྱེན་ཚང་དགོས་པ་ལྔ་སྟེ་བཅུ་པོ་དེ་དག་གི་སྔ་མ་གསུམ་
གསུམ་ཚང་བ་ལ་དགའ་བ་བསྒོམ་པ་ཙམ་ལས་མེད་ལ། ཕྱི་མ་གཉིས་གཉིས་
ལེགས་པར་བརྟགས་ཏེ་ཚང་བའི་ཐབས་ལ་འབད་དགོས་པ་ཐུན་དང་ཐུན་
མཚམས་ཕྱེ་སྟེ་དཔྱད་འཇོག་སྤེལ་མར་བསྒོམ་པ་འདྲའོ། །འཕྲལ་བྱུང་རྐྱེན་
གྱི་མི་ཁོམ་པ་བརྒྱད་པོ་དེ་དཔེར་ན་དལ་འབྱོར་བཅོ་བརྒྱད་པོ་ལུག་བཅོ་བརྒྱད་
ཡོད་པ་ལྟ་བུ་ཞིག་ལ་འཕྲལ་བྱུང་རྣམས་སྤྱང་ཁུ་བྱུང་སྟེ་གཅིག་བསད་ན་བཅུ་བདུན་
ལས་མེད། གཉིས་བསད་ན་བཅུ་དྲུག་ལས་མེད་པ་ལྟ་བུ་ཡིན་པས་
འཕྲལ་བྱུང་རྣམས་དེ་རིང་རང་རྒྱུད་ལ་མེད་ཀྱང་སང་ཉིན་འབྱུང་ཉེ། ཐུན་སྔ་
མ་ལ་མེད་ཀྱང་ཕྱི་མ་ལ་འབྱུང་ཉེ། ཐུན་མགོར་མེད་ཀྱང་ཐུན་མཇུག་ཏུ་འབྱུང་
ཉེ་བས་རང་རྒྱུད་ལ་ཞིབ་ཏུ་བརྟགས་ནས་རེ་རེ་ནས་གཉེན་པོ་བསྟེན་དགོས།
དང་པོ་ནི་ཉོན་མོངས་གང་ཆེ་གཉེན་པོ་འབད་དེ་བསླབ་ཅེས་པས་འདོད་ཆཊ་
ཀྱི་གཉེན་པོ་མི་སྡུག་པ། ཞེ་སྡང་གི་གཉེན་པོ་བྱམས་པ། གཏི་མུག་གི་གཉེན་
པོ་ཁམས་ཀྱི་རབ་དབྱེ་རྣམས་བསྒོམ། བླུན་རྨོངས་ཀྱི་གཉེན་པོ། ཐོས་པས་
ཚིག་མི་གོ །བསམ་པས་དོན་མི་ཤེས། བསྒོམས་པས་གནས་ལུགས་ཀྱི་རྟོགས་
པ་མི་སྐྱེ་བ་སྔོན་གྱི་སྡིག་པ་དང་སྒྲིབ་པ་ཡིན་པས་གཉེན་པོ་སྟོབས་བཞི་ཚང་བའི་
47



མཁན་ཆེན་ངག་གི་དབང་པོས་མཛད།
བཤགས་པ་དང་། བྱང་ཆུབ་སེམས་དཔའ་ཉེ་བའི་སྲས་བརྒྱད་པོ་རེ་རེ་བཞིན་
ཐུགས་བསྐྱེད་དང་ཕྲིན་ལས་ཀྱི་ཁྱད་པར་འཕགས་པ་རེ་རེ་ཡོད་པས་ཤེས་རབ་
བསྐྱེད་པའི་ལྷ་འཕགས་པ་འཇམ་དཔལ་དབྱངས་ལ་གསོལ་བ་འདེབས་༑་
བདུད་ཀྱིས་ཟིན་པའི་གཉེན་པོ་དགེ་བའི་བཤེས་གཉེན་ཡང་དག་ཡིན་མིན་
བརྟག་དགོས། དེ་ཡང་ཕྱིའི་རྫུ་འཕྲུལ་དང་མངོན་ཤེས་ལ་སོགས་པས་མི་བརྟག་
སྟེ། དེའི་ཐུགས་རྒྱུད་ན་རིན་ཆེན་བྱང་ཆུབ་ཀྱི་སེམས་རིན་པོ་ཆེ་ཡོད་མེད་ཀྱིས་
བརྟག་དགོས། ཡོད་ན་འབྲེལ་ཚད་དོན་ལྡན་ཡིན་པས་དགའ་བ་བསྒོམ། མེད་
ན་དེ་ལྟ་བུའི་བདུད་ཀྱི་བཤེས་གཉེན་ནམ་བདུད་ཀྱི་གྲོགས་པོ་དེ་དང་ཡང་ན་བཟང་
གྱེས་བྱེད། ཡང་ན་ངན་གྱིས་བྱས་ནས་བུད་འགྲོ་དགོས། ལས་ངན་ཐོག་བབས་ཀྱི་
གཉེན་པོ་ནི། དང་པོ་དགེ་བའི་གཤེས་གཉེན་མཇལ་བ། བར་དུ་ཐོས་བསམ་བྱེད་པ།
ཐ་མ་བསྒོམ་པའི་དུས་རྣམས་སུ་བར་ཆད་ཀྱི་རྐྱེན་བྱུང་བ་ན། ང་ལ་འདི་ལྟ་བུ་འོང་
མི་ཐང་བ་ལ་མི་བསམ་པར་རྡོ་རྗེ་གཅོད་པ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་
ལ་སྤྱོད་པའི་བྱང་ཆུབ་སེམས་དཔའ་ནི་མནར་མནར་ཤིན་ཏུ་མནར་བར་འགྱུར་
གསུངས་པ་བཞིན་ལས་རྒྱུ་འབྲས་བསླུ་བ་མེད་པ་ལ་ཡིད་ཆེས་བསྐྱེད་ནས་སྔོན་གྱི་
ལས་ངན་ལ་འགྱོད་པ་བྱེད་དགོས། ལེ་ལོའི་གཉེན་པོ་ནི། འཆི་བ་མི་རྟག་པ་
སྙིང་ནས་དྲན་ཅིང་རྟག་སྦྱོར་དང་གུས་སྦྱོར་གྱི་བརྩོན་འགྲུས་རྩོམ་དགོས། གཞན་
ཁོལ་བྲན་གཡོག་གི་གཉེན་པོ་ནི། བླ་མ་དང་ཕྱུག་པོའི་བྲན་གཡོག་དབང་མེད་
དུ་གྱུར་པ་ལ་ཐབས་ལེགས་པ་ཞིག་བཙལ་ཏེ། དེ་ལས་ཐར་བའི་ཐབས་ལ་འབད་
དགོས། འཇིགས་སྐྱོབས་ཀྱི་གཉེན་པོ་ནི། ངེས་འབྱུང་དང་བྱང་ཆུབ་ཀྱི་སེམས་
རྣམ་པར་དག་པ་ཞིག་གིས་ཟིན་པ་བྱེད་དགོས། ཆོས་ལྟར་བཅོས་པའི་གཉེན་པོ་
48



༄༅། །སྙིང་ཐིག་སྔོན་འགྲོའི་ཟིན་བྲིས།
འཇིག་རྟེན་ཚེ་འདི་སྒྲུབ་པའི་བསམ་སྦྱོར་གྱི་ཉེས་དམིགས་ཤེས་ནས་སྤངས་དགོས།
རིས་ཆད་ནི་རང་གི་རྒྱུད་དང་ཐར་པ་དང་ཐམས་ཅད་མཁྱེན་པའི་ལམ་གཉིས་སོ་སོར་
བྲལ་བས་རིས་ཆད་དེ་འདི་བརྒྱད་པོ་གང་བྱུང་ན་ཡང་ཐར་པ་བྱང་ཆུབ་གསུམ་གྱི་
མྱུ་གུ་སྔོ་སྐམ་དུ་གྱུར་ནས་ཐར་པའི་རིགས་དང་བྲལ་བས་ན་རིགས་ཆད་ཅེས་བྱ།
སྐྱོ་ཤས་ཆུང་བའི་གཉེན་པོ་ནི་སྲིད་པ་ཁམས་གསུམ་འཁོར་བའི་ཉེས་དམིགས་
ཤེས་ནས་ངེས་འབྱུང་གི་བློ་བསྐྱེད་པའོ། །དད་མེད་ཀྱི་གཉེན་པོ་ཆོས་དང་བླ་མའི་
ཡོན་ཏན་ལ་བསམ་སྟེ་ཕྱིར་མི་ལྡོག་པའི་དད་པ་འཆང་། འདོད་སྲེད་ཀྱི་གཉེན་པོ་
མི་རྟག་མཐའ་བཞིས་བསྡུས་པའི་ཉེས་དམིགས་དྲན་དགོས། ཀུན་སྤྱོད་ངན་པ་ལ་
གཉེན་པོ་མེད་དོ། །སྡོམ་ཉམས་ཀྱི་གཉེན་པོ་ནི་ལྟུང་བ་འབྱུང་བའི་རྒྱུ་བཞི་པོ་ཡང་
དག་པ་ཤེས་པར་བྱས་ནས། སོ་ཐར་གྱི་རྩ་བ་བཞི་པོའི་གཅིག་ཉམས་ཀྱང་གཞན་
གསུམ་པོ་བསྲུང་དགོས། བཞི་ཀ་ཉམས་ན་ཚུལ་བཞིན་བཤགས་པ་བྱེད་དགོས།
ཚུལ་ལྡན་ང་རྒྱལ་ཆེ་བ་བས། །ཚུལ་འཆལ་འགྱོད་པ་མང་ན་དགའ། །ཞེས་པས།
དང་པོ་ཚུལ་ཁྲིམས་བླངས་ནས་མ་ཉམས་ན་སངས་རྒྱས་ཀྱི་བསྟན་པའི་རྒྱལ་མཚན་
བསྒྲེང་། བདུད་ཀྱི་རྒྱལ་མཚན་སྙིལ་བ་པོ་ཡིན། སྙིང་ཐག་པ་ནས་བཤགས་
བསྡམས་དང་། ཚུལ་ཁྲིམས་ལྡན་པ་གཞན་ལའང་ཡི་རང་ཕུལ་ན་རང་ཚུལ་ལྡན་དུ་
འགྱུར་བ་ཡིན། གལ་སྲིད་ཉམས་ནའང་ཚུལ་བཞིན་དུ་བཤགས་པ་བྱེད་པ་དེ་བསྟན་
པའི་རྒྱལ་མཚན་བསྒྲེང་། བདུད་ཀྱི་རྒྱལ་མཚན་བསྙིལ་བ་པོ་ཡིན་པས་ཅི་མི་སྙམ་
དུ་མི་བཞག་པར་བཤགས་པ་བྱེད་དགོས། བྱང་སེམས་ཀྱི་སྨོན་འཇུག་གཉིས་
ཉམས་ན་ཐུན་གྱི་དྲུག་ཆ་ལས་མ་འདས་གོང་དུ་བཤགས་ན་རྩ་ལྟུང་དུ་མི་འགྱུར་
བས་དྲུག་ཆ་ལས་མ་འདས་པར་བཤགས་དགོས། སྔགས་སྡོམ་ཉམས་ན་བྱང་



མཁན་ཆེན་ངག་གི་དབང་པོས་མཛད།
སེམས་བཞིན་གཉེན་པོས་སླེབས་དགོས། སྔགས་ཀྱི་སྡོམ་པ་ཐམས་ཅད་སྐུ་གསུང་
ཐུགས་ཀྱི་དམ་ཚིག་ཏུ་འདུ་བས། སྐུའི་དམ་ཚིག་ཏུ་བླ་མ་དང་མཆེད་ལྕམ་གྱི་སྐུར་
མི་བརྙས། གསུང་གི་དམ་ཚིག་ཏུ་བླ་མ་དང་མཆེད་ལྕམ་གྱི་གསུང་མི་བཅགཡི་དམ་
ལྷའི་བཟླས་པ་རབ་ཆུ་བོའི་རྒྱུན་བཞིན་འབྲིང་ཉ་སྟོང་དུས་དྲུག་ཐ་ན་ཟླ་བ་བྱུང་ངོ་
ཅོག་གམ། ཡང་ཐ་ར་བ་རྣམས་སམ་ཤིན་ཏུ་ཐ་ནའང་ལོ་གསར་གྱི་ཟླ་བའི་དུས་ཆེན་ལ་
བཟླས་བརྗོད་མི་ཆག་པར་འབད། ཐུགས་ཀྱི་དམ་ཚིག་ཏུ་གསང་བ་བཅུ་པོ་བསྲུང་བ་
དང་བླ་མ་དང་མཆེད་ལྕམ་གྱི་ཐུགས་མི་དཀྲུག་པར་འདུ་བ་ཡིན། རྙེད་དཀའི་དཔེ་
ལ་བསམ་པ་ལ་མན་ངག་གི་ལུགས་ལ་དང་པོ་རྒྱུའི་སྒོ་ནས་རྙེད་པར་དཀའ་བ་བས
མ་དགོས། གྲགས་རྒྱལ་གྱིས། དལ་འབྱོར་མི་ལུས་ཐོབ་པ་འདི། །ཕོ་སྒོ་མཐོ་བས་
མ་ལགས་ཏེ། །བསོད་ནམས་བསགས་པའི་འབྲས་བུ་ཡིན། །ཞེས་པས་བསྟན་ཏེ།
དེ་ལ་སྤྱི་དང་བྱེ་བྲག་གཉིས་ལས། དང་པོ་རང་གི་ད་སྔོན་ལས་དགེ་བ་ཅི་བསགས་
ལ་བསམ་པ་དང་ད་ལྟ་ཅི་བསོག་ལ་བསམ་ན་དགེ་བ་ཅུང་ཟད་རེ་བསགས་ཡོད་
ནཱའང་སྡིག་པ་བསམ་གྱིས་མི་ཁྱབ་པ་ཞིག་བསགས་ཡོད་པས་དལ་བ་ཙམ་ཡང་
ཐོབ་པར་དཀའ་ན་འབྱོར་བ་ཐོབ་པ་ལྟ་ཅི། བྱེ་བྲག་ཏུ་དལ་བ་ཐོབ་པ་ལ་ཚུལ་ཁྲིམས་
རྣམ་པར་དག་པ་བསྲུང་དགོས། འབྱོར་བ་ཐོབ་པ་ལ་སྦྱིན་སོགས་དགེ་བའི་བསགས་
རྒྱབ་རབ་ཏུ་མང་པོ་ཞིག་བསགས་དགོས། དེ་ཡང་དལ་འབྱོར་ཐོབ་པའི་ཆེད་དུ་
རྐྱེན་སྨོན་ལམ་རྣམ་པར་དག་པས་མཚམས་སྦྱར་དགོས་པས། དང་པོ་དལ་བ་ཐོབ་
པའི་རྒྱུ་ཚུལ་ཁྲིམས་ལ་ཕྱི་སོ་སོར་ཐར་པའི་སྡོམ་པ་ལ་སྤོང་བའི་བསླབ་བྱ་ཉིས་བརྒྱ་
དང་ལྔ་བཅུ་རྩ་གསུམ། སྒྲུབ་པའི་བསླབ་བྱ་བཞི་བཅུ་བདུན་པོའི་སྤང་བླང་ལ་དང་
པོ་རྩ་བ་བཞི་ནས་ཞིབ་ཏུ་བསམ་ན་རང་བཞིན་གྱིས་ངོ་ཚའི་ལེན་འབེན་ཙམ་གྱིས་མོ་
50



༄༅། །སྙིང་ཐིག་སྔོན་འགྲོའི་ཟིན་བྲིས།
ཁ་མ་ཕོག་པ་ཙམ་ལས་སོ་ཐར་གྱི་སྡོམ་པ་ལ་དལ་བ་ཐོབ་པར་ཡིད་བརྟན་རུང་བའི་
ཚུལ་ཁྲིམས་དེ་ཡང་དཀའ་མོར་གདའ། རྒྱལ་སྲས་བྱང་ཆུབ་སེམས་དཔའི་ཚུལ་
ཁྲིམས་ཟབ་མོ་ལྟ་སྲོལ་གྱི་རྩ་ལྟུང་བཅོ་བརྒྱད་སྨོན་འཇུག་གི་བསླབ་བྱ་གཉིས་དང་ཉི་
ཤུ་པོ་དང་ཡན་ལག་གི་ཉེས་བྱས་བརྒྱད་ཅུ་པོ་ལ་བསམ་ན་དེ་བས་དཀའ། རྒྱ་ཆེན་
སྤྱོད་པའི་ཕྱོགས་ཀྱི་རྩ་ལྟུང་ཀུན་སློང་བཞི་སྦྱོར་བ་བརྒྱད་ཡན་ལག་གི་ཉེས་བྱས་ཞེ་
དྲུག་པོ་ལ་བླང་དོར་བྱས་ནས་དལ་བ་ཐོབ་པའི་རྒྱུ་ཡིད་བརྟན་རུང་བའང་ཤིན་ཏུ་
དཀའ། གསང་སྔགས་རྡོ་རྗེ་ཐེག་པའི། ཐོག་མའི་བརྟུལ་ཞུགས་ཉེར་ལྔ། ཐུན་
མོང་ཕྱི་ནང་གི་རིགས་ལྔའི་སྡོམ་པ། རྩ་ལྟུང་བཅུ་བཞི། ཡན་ལག་གི་སྦོམ་པོ་བརྒྱད།
རྫོགས་པ་ཆེན་པོའི་བསྲུང་དུ་ཡོད་པ་རིམ་གྱིས་པའི་དམ་ཚིག་རྩ་བ་བླ་མའི་སྐུ་
གསུང་ཐུགས་ལ་དབྱེ་བ་ཉེར་བདུན། ཡན་ལག་གི་དམ་ཚིག་ཉེར་ལྔ། བསྲུང་དུ་
མེད་པ་ཅིག་ཅར་པའི་དམ་ཚིག་མེད་ཕྱལ་གཅིག་པུ་ལྷུན་གྱིས་གྲུབ་པ་བཞི། ཡན་
ལག་གི་དམ་ཚིག་ས་ཡ་འབུམ་སྡེ་པོ་རྣམས་ལ་བསམ་ན་དལ་བ་ཐོབ་པའི་རྒྱུ་ཡིད་
བརྟོན་རུང་བ་ཞིག་ཉིན་མོའི་སྐར་མ་བས་དཀོན། གལ་ཏེ་ཚུལ་ཁྲིམས་
རྣམ་པར་དག་པ་དལ་བ་ཐོབ་པའི་རྒྱུ་ཞིག་ཡོད་སྲིད་ནའང་། འབྱོར་བ་ཐོབ་
པའི་རྒྱུ་སྦྱིན་སོགས་དགེ་བའི་ཆོས་ཡར་དཀོན་མཆོག་ལ་མཆོད་པ། མར་ངན་
སློང་ལ་སྦྱིན་པ་ཅི་ལྟ་བུ་ཞིག་སྦྱིན་ཡོད་མེད་རང་རྒྱུད་ལ་བརྟག་ན་དེ་ཡང་དཀའ་
ལ༑ གལ་ཏེ་ཚུལ་ཁྲིམས་བསྲུངས། སྦྱིན་སོགས་བྱིན་ཡོད་ན་རྐྱེན་སྨོན་ལམ་
རྣམ་པར་དག་པས་མཚམས་སྦྱར་ཡོད་མེད་བརྟག དལ་འབྱོར་ཐོབ་པའི་ཆེད་
དུ་སྨོན་ལམ་རྣམ་པར་དག་པས་ཆེད་དུ་མཚམས་སྦྱར་མེད་ཀྱང་། རིན་ཆེན་
བྱང་ཆུབ་སེམས་ཀྱིས་ཟིན་པའི་ཚུལ་ཁྲིམས་སོགས་དགེ་བ་ཡང་དག་པ་ཞིག་འགྲུ་



མཁན་ཆེན་ངག་གི་དབང་པོས་མཛད།
ཡོད་ན། དཔེར་ན་སྟོན་ལོ་ཏོག་གི་ཆེད་དུ་ས་བོན་བཏབ་ན་སྡོང་བུ་ལོ་མ་ཤུགས་
ལ་འབྱུང་བ་བཞིན་རྣམ་པ་ཐམས་ཅད་མཁྱེན་པའི་སངས་རྒྱས་ཀྱི་གོ་འཕང་ལ་
དམིགས་པའི་དགེ་བ་ཞིག་བསྒྲུབས་ཡོད་ན་གནས་སྐབས་སུ་ལྷ་དང་མིའི་ལུས་རྟེ་
ཁྱད་པར་ཅན་ཤུགས་ལ་འགྲུབ་པ་ཡིན་ཏེ་གནས་སྐབས་སུ་བྲམ་ཟེའི་རིགས་ཤིང་
སཱ་ལ་ལྟ་བུ།ཁྱིམ་བདག་གི་རིགས་ཤིང་སཱ་ལ་ལྟ་བུ།རྒྱལ་རིགས་ཤིང་སཱ་ལ་ལྟ་བུ་ལ་
སོགས་པ་མང་པོ་ཐོབ་པ་ཡིན། དེ་ལྟར་ཞིབ་ཏུ་དཔྱད་དེ་བསམ་ལ་དཔྱད་འཇོག་
སྤེལ་མར་བསྒོམ་དགོས། དེ་ལྟར་ལེགས་པར་བསམ་ན། སྔ་མ་གང་བྱས་ད་ལྟའི་
ལུས་ལ་ལྟོས། །ཞེས་པས། སྔོན་བསགས་བསོད་ནམས་ཀྱི་འབྲས་བུས་ད་ལྟའི་
ལུས་རྟེན་ཁྱད་པར་ཅན་འདི་ཐོབ་པ་ཡིན་ལ། ཕྱི་མ་གར་འགྲོ་ད་ལྟའི་ལས་མ་ལྟོས། །
ཞེས་པས། ཕྱི་མ་ལ་འབྲོག་པ་ཞོ་འཐུང་ས། རོང་པ་རྒོ་ལི་བླ་མ་ལུང་རྟོགས་རིན་པོ་ཆེས་
ཡུལ་སྐད་དུ་གསུངས་པ་སྟེ་ཡོངས་གྲགས་ལྟར་ན་བག་ལེབ་ཀྱི་མིང་རེད་མཆན། ཟ་ས་ཞིག་ལ་མི་
སྐྱེ་ངེས་པ་རེད་ཅེས་ཨ་བུ་རིན་པོ་ཆེ་ནས་གསུངས། ད་ནི་དེ་ལྟར་དལ་བ་དང་
འབྱོར་པ་རྒྱུའི་སྒོ་ནས་རྙེད་པར་དཀའ་བ་རྣམས་ལ་བསམ་སྟེ་དལ་འབྱོར་ལ་སྙིང་པོ་
ཞིག་ལེན་དགོས། ད་ལྟའི་གྲོང་ཆོག་པ་རྣམས་གྱིས་བསྐྱེད་རྫོགས་གང་ཡང་མེད་
པའི་ཆོ་ག་ཉིན་གང་མ་ཞིག་བཏོན་ཞལ་ཟས་རུལ་བ་སྤུ་མཐོ་གང་སྐྱེས་ཡོད་པ་ཞིག་གི་
ནང་དུ་སྨན་རཀ་གཡའ་ཁུ་མ་ཞིག་བླུགས་ནས་མིག་སྐར་མ་ལོག་བྱས་ཏེ། སྙིང་པོ་
མེད་ལས་དངོས་གྲུབ་སྙིང་པོ་བླངས། །ཀཱ་ཡ་སིདྡྷི་ཨོཾ་སོགས་ཟེར་བ་ལ་སྙིང་པོ་ཅི་
ཡང་མེད། དེ་བས་དལ་འབྱོར་གྱི་ལུས་མི་གཙང་བའི་རྫས་སུམ་ཅུ་སོ་དྲུག་གི་རང་
བཞིན་ཅན་འདི་ལ་དམ་པའི་ཆོས་ཀྱི་སྙིང་པོ་ཞིག་ལོན་ན་ཀཱ་ཡ་སིདྡྷི་ཨོ་དེ་ཡིན། །
ཝཀྐ་སིདྡྷི་ཨཱདེ་ཡིན། ཙིཏྟ་སིདྡྷི་ཧཱུཾ་དེ་ཡིན་པས་ད་རེས་ཀྱི་ལུས་རྟེན་འདིའི་སྟེང་ནས་



༄༅། །སྙིང་ཐིག་སྔོན་འགྲོའི་ཟིན་བྲིས།
ཡར་འགྲོ་མར་འགྲོའི་ས་མཚམས་རྟ་ཁ་སྲབ་ཀྱིས་བསྒྱུར་བ་ལྟ་བུའི་མཛོ་འདམ་ཚྭ་
འདམ་རྒྱབ་ལ་བཀལ་བའི་ཚྭ་དོ་བོ་དང་འགེལ་སའི་མཛོ་གཉིས་འདེམ་ཁ་བསྐོར་བ་ལ་གོ་དགོས་མཆན།
གྱི་དཔེ་ལྟར་སྐྱིད་སྡུག་གང་གི་སྣེ་ནས་འཛིན་ན་ད་ལྟ་རང་ལག་ན་ཡོད་དེ། སྐྱིད་ཀྱི་
སྣེ་ནས་འཛིན་བསམ་ནས་དམ་པའི་ཆོས་དགེ་བ་ཞིག་བསྒྲུབ་ན་ཚེ་སྟོད་བས་ཚེ་
སྨད་དུ་སྐྱིད། ཚེ་སྨད་བས་བར་དོར་སྐྱིད། བར་དོ་ལས་ཡང་སྲིད་སྐྱེ་བ་ཕྱི་མར་སྐྱིད།
དེ་ནས་བདེ་ནས་བདེ་བར་འགྲོ་བ་ཡིན་ཏེ། སྤྱོད་འཇུག་ལས། བྱང་ཆུབ་སེམས་
ཀྱི་རྟ་ཞོན་ནས། །བདེ་ནས་བདེ་བར་འགྲོ་བ་ལ། །སེམས་ཤེས་སུ་ཞིག་སྐྱིད་ལུག་
འགྱུར། །ཞེས་དང་། བསོད་ནམས་ཀྱིས་ནི་ལུས་བདེ་ལ། །ཤེས་རབ་ཀྱིས་ནི་
སེམས་བདེ་ན།།གཞན་དོན་འཁོར་བར་གནས་ཀྱང་ནི། །སྙིང་རྗེ་ཅན་དག་ཅི་སྟེ་སྐྱོ། །
ཞེས་པས། སྣང་བཅས་བསོད་ནམས་ཀྱི་ཚོགས་ཀྱིས་ལུས་བདེ་སྟེ་རིགས་དང་
ཡོན་ཏན་གྱི་འབྱོར་པའི་གོ་འཕང་ཐོབ་པ་དང་། བདག་མེད་རྟོགས་པའི་ཤེས་རབ་
ཀྱིས་སེམས་བདེ་སྟེ་ཆོས་ཐམས་ཅད་དོན་དམ་སྤྲོས་བྲལ་དང་ཀུན་རྫོབ་སྒྱུ་མ་ལྟ་བུའི་
རང་བཞིན་དུ་མཐོང་བས་འཁོར་བའི་སྡུག་བསྔལ་ཐམས་ཅད་ཀྱི་འཇིགས་པ་དང་
བྲལ་བས་བདེ་བར་འགྱུར་བ་ཡིན་ལ། སྡུག་གི་སྣེ་ནས་འཛིན་བསམ་ན་ཡང་རང་
གི་ལག་ན་ཡོད་དེ་སྡིག་པ་མི་དགེ་བ་འབའ་ཞིག་བསྒྲུབ་ན་ཚེ་སྟོད་བས་ཚེ་སྨད་སྡུག
དེ་བས་བར་དོར་སྡུག དེ་བས་ཡང་སྲིད་སྐྱེ་བ་ཕྱི་མར་སྡུག་ནས་ངན་སོང་ངན་འགྲོ་
མུ་མཐའ་མེད་པར་འགྲོ་དགོས་པས་ད་རེས་ཀྱི་ལུས་རྟེན་འདིའི་སྟེང་ནས་སྙིང་
པོ་དམ་པའི་ཆོས་གྱིས་ ལེན་དགོས། སྙིང་པོ་ལེན་ལུགས་སྐྱེས་བུ་ཆུང་ངུས་ངན་
སོང་གསུམ་པོ་སྡུག་བསྔལ་གྱི་རང་བཞིན་དུ་ཤེས་ནས་མངོན་མཐོ་ལྷ་མིའི་གོ་
འཕང་སྒྲུབ་པའི་ཆེད་དུ་ཚུལ་ཁྲིམས་ལས་བྱུང་བའི་བསོད་ནམས་བྱ་བའི་དངོས་



མཁན་ཆེན་ངག་གི་དབང་པོས་མཛད།
པོ་མི་དགེ་བ་བཅུ་སྤངས། དགེ་བ་བཅུ་སྒྲུབ། སྦྱིན་པ་ལས་བྱུང་བའི་བསོད་
ནམས་བྱ་བའི་དངོས་པོ་ཡར་དཀོན་མཆོག་ལ་མཆོད་པ། མར་ངན་སློང་ལ་
སྦྱིན་པ་བྱེད། མི་གཡོ་བ་ལས་བྱུང་བའི་བསོད་ནམས་བྱ་བའི་དངོས་པོ་བསམ་
གཏན་བཞི་དང་གཟུགས་མེད་བཞིའི་ཏིང་ངེ་འཛིན་བསྒོམས་ཀྱང་སྐྱེས་བུ་ཆུང་
ངུའི་ལུགས་ཀྱི་སྙིང་པོ་ལོན་ཀྱང་། དེ་ནི་ལམ་གྱི་རྟེན་ཙམ་ལས་ལམ་རང་གི་
ངོ་བོ་མིན་པས། འབྲིང་དང་ཆེན་པོ་གཉིས་ཀའི་སྙིང་པོ་ལོན་པ་མ་ཡིན། སྐྱེས་
བུ་འབྲིང་གི་ལམ་བདེན་གྱི་གཙོ་བོ་བདག་མེད་རྟོགས་པའི་ཤེས་རབ་ཀྱི་བསླབ་
པ་དང་འཁོར་ཚུལ་ཁྲིམས་དང་ཏིང་ངེ་འཛིན་གྱི་བསླབ་པ་སྟེ་བསླབ་པ་རིན་པོ་ཆེ་
རྣམ་པ་གསུམ་ལ་བསླབས་ཀྱང་སྐྱེས་བུ་འབྲིང་གི་ལུགས་ཀྱི་སྙིང་པོ་ལོན་
ཀྱང་༑ ཆེན་པོའི་སྙིང་པོ་ལོན་པ་མིན། དེས་ན་སྐྱེས་བུ་ཆེན་པོའི་ལུགས་ཀྱིས།
རིང་ལམ་མཚན་ཉིད་ཐེག་པ། ཉེ་ལམ་རྡོ་རྗེ་ཐེག་པ། དེ་ལའང་ནང་གསེས་
ཕྱི་རྒྱུད་ཀྲི་ཡོག་སྡེ་གསུམ་རིང་ལམ། ནང་རྒྱུད་ཀྱི་མ་ཧཱ་ཨ་ནུ་གཉིས་ཉེ་ལམ།
མྱུར་ལམ་འོད་གསལ་རྫོགས་པ་ཆེན་པོ་རྣམས་གང་རུང་གིས་དལ་འབྱོར་ལ་སྙིང་པོ
་ལེན་དགོས་བསམ། ཁྱད་པར་འོད་གསལ་རྫོ གས་པ་ཆེན་པོའི་ལམ་
ནས་ལོ་དང་ཟླ་བས་འཇའ་ལུས་འཕོ་བ་ཆེན་པོའི་གོ་འཕང་ཐོབ་པས་དེའི་ལམ་
ནས་སྙིང་པོ་ཞིག་ལེན་དགོས་སྙམ་དུ་དཔྱད་འཇོག་སྤེལ་མའི་སྒོ་ནས་ཡང་ནས་
ཡང་དུ་ཐུན་དང་ཐུན་མཚམས་ཕྱེས་ཏེ་བསྒོམ་དགོས། རུས་སྦལ་གྱི་དཔེའི་
སྐབས༑ རྒྱ་མཚོའི་དཔེ་ལ་ངན་སོང་གསུམ་པོ་གཏིང་ཟབ་པ་རྒྱ་ཆེ་བ་སྡུག་
བསྔལ་མཐའ་མི་མངོན་པ་དང༌། རུས་སྦལ་ལོང་བ་ལྟ་བུའི་ངན་སོང་གི་འགྲོ་
བ་བླང་དོར་གྱི་མིག་དང་བྲལ་བ། ལོ་བརྒྱ་རེ་ལས་སྟེང་དུ་མི་འབུད་པ་ལྟ་བུ་



༄༅། །སྙིང་ཐིག་སྔོན་འགྲོའི་ཟིན་བྲིས།
དེ་ལས་ཐར་དཀའ་བ། གཉའ་ཤིང་བུ་ག་གཅིག་པ་ལྟ་བུའི་ལྷ་མིའི་ལུས་རྟེན་
རྒྱ་ཆུང་ཞིང་ཉུང་བ། རླུང་གིས་དེད་པ་ལྟ་བུའི་དགེ་སྡིག་ རྐྱེན་གྱིས་གཞན་
དབང་ཅན་ཡིན་པའི་དོན་དཔེས་མཚོན་ཏེ་དཔྱད་འཇོག་སྤེལ་མར་བསྒོམ།
གཉིས་པ་ཚེ་མི་རྟག་པ།
ད་སྙིང་པོ་ཞིག་ལེན་པར་བྱེད་པ་ལ་དལ་མོས་མི་ལོན་པར་མི་རྟག་འཆི་བའི་
དབང་དུ་འགྲོ་བས་དེ་ལ་བདུན། དང་པོ་ཕྱི་སྣོད་ཀྱི་འཇིག་རྟེན་འདི་ཆགས་
པ་ལ། སྣོད་ཀྱི་འཇིག་རྟེན་མས་ནས་ཡར་ཆགས། བཅུད་ཀྱི་སེམས་ཅན་
ཡས་ནས་མར་ཆགས་པ་ཡིན་པས་དེ་བསམ་པ་ཐུན་དང་ཐུན་མཚམས་ཕྱེ་སྟེ་བསྒོམ་
པ་དལ་འབྱོར་རྙེད་དཀའ་ལྟར་ཡིན་ལ། ཐུན་གྱི་དངོས་གཞི་ལ།དང་པོ་འཇིག་རྟེན་
འདིའི་སྔོན་དུ་བསྐལ་པ་གཅིག་ཞིག་ནས་ནམ་མཁའ་སྟོང་པ་གཅིག་ཏུ་གྱུར་པའི་
བར་བསྐལ་ཉི་ཤུ་རྫོགས་ནས་ད་ལྟའི་འཇིག་རྟེན་འདི་ཆགས་པའི་མགོ་རྩོམ་པ་ལ།
བསྐལ་པ་འདིའི་སེམས་ཅན་རྣམས་ཀྱི་སྤྱི་མཐུན་གྱི་བསོད་ནམས་ཀྱིས་འོག་གཞི་
ཡིད་མཁའ་རྣམ་དག་གི་ནམ་མཁའ་ཆོས་འབྱུང་གི་དབྱིབས་ཅན་ཁ་དོག་མཐིང་ཀ་
མཐིང་གསལ་གྱི་མུ་ཁྱུད་ཅན་ཞིག་ཆགས། དེའི་སྟེང་དུ་རླུང་གི་དཀྱིལ་འཁོར་ཤར་
རླུང་ནུབ་ལ་འཐབ། ནུབ་རླུང་ཤར་དུ་འཐབ། ལྷོ་རླུང་བྱང་དུ་འཐབ། བྱང་རླུང་
ལྷོ་རུ་འཐབ་པ་རྒྱ་གྲམ་གྱི་རྣམ་པ་ཞེས་ཁ་དོག་ལྗང་ནག་གི་མུ་ཁྱུད་ཅན། དེའི་སྟེང་
དུ་སྤྲིན་གསེར་གྱི་སྙིང་པོ་ཅན་ལས་ཆར་བབས་པས་ཆུའི་དཀྱིལ་འཁོར་དཀར་གསལ་
ཟླུམ་པོ་ཁ་དོག་དཀར་གསལ་གྱི་མུ་ཁྱུད་ཅན། དེའི་སྟེང་དུ་ཁམས་རབ་འབྱེད་པའི་



མཁན་ཆེན་ངག་གི་དབང་པོས་མཛད།
རླུང་གིས་རི་རབ། འབྲིང་འབྱེད་པའི་རླུང་གིས་གསེར་རི། ཐ་མ་འབྱེད་པའི་
རླུང་གིས་གླིང་བཞི་རྡོ་སོལ་ཅན་གྱི་ལྕགས་རི་དང་བཅས་པ་ཆགས། བཅུད་
ཀྱི་སེམས་ཅན་རྣམས་ཡས་ནས་མར་ཆགས་ཏེ་སྲིད་རྩེ་ནས་བཟུང་སྟེ་དམྱལ་བའི་
བར་དུ་རྟོག་པ་ཇེ་རགས་ཇེ་རགས་སུ་སོང་སྟེ་རིམ་གྱིས་དམྱལ་བའི་སེམས་
ཅན་གཅིག་དང་པོ་སྐྱེ་བའི་བར་དུ་བར་བསྐལ་ཉི་ཤུ། དེ་ནས་གནས་པའི་མགོ་
བརྩམས་ཏེ་སྐྱེ་རྒུ་རྣམས་ཀྱི་ཚེ་ལོ་དཔག་མེད་ཐུབ་པ་ནས་བཅུ་པའི་བར་དུ་
འགྲིབ་པ་ཡ་ཐོག་རིང་མོ། དེ་ནས་འཕེལ་ཏེ་ཚེ་ལོ་བརྒྱད་ཁྲིར་འཕེལ། ཡང་
འགྲིབ་སྟེ་བཅུ་པའི་བར་དུ་ཁུག་པ་གཅིག དེ་ལྟར་འཕེལ་འགྲིབ་བཅོ་བརྒྱད་
རྫོགས་དེ་ནས་ཡར་འཕེལ་ཚེ་ལོ་དཔག་མེད་དུ་འཕེལ། དེ་ནས་གཅིག་འགྲིབ་
པ་དང་མོས་པ་བྱོན་ནས་བརྒྱད་ཁྲིར་ཐུག་པ། མ་ཐོག་ཐུང་དུ་སྟེ་བར་བསྐལ་
ཉི་ཤུ། བརྒྱད་ཁྲི་ནས་འཇིག་པའི་མགོ་བརྩམས་ཏེ་ཞིང་འདིའི་དམྱལ་བ་ལ་
སེམས་ཅན་གསར་སྐྱེ་གཅིག་ཀྱང་མི་སྐྱེ་བར་ཞིང་གཞན་དང་གཞན་གྱི་དམྱལ་
བར་སྐྱེ། སྐྱེས་ཟིན་རྣམས་རིམ་གྱིས་ལས་སྲབ་པ་གནས་གོང་མ་གོང་མར་སྐྱེ།
རྡོ་རྗེའི་གདན་དུ་མཚམས་མེད་པའི་ལས་བྱས་པ་དམ་པའི་ཆོས་སྤངས་པ།
སྔགས་ཀྱི་རྡོ་རྗེ་སློབ་དཔོན་དང་དམ་ཚིག་ཉམས་པ་འགའ་ཞིག་ལས་དམྱལ་བ་
རྣམས་སྟོང་། དེ་ནས་རིམ་གྱིས་ཡི་དྭགས་དང་དུད་འགྲོ་རྣམས་དེ་བཞིན་
དུ་སྟོང་། དེ་ནས་མི་རྣམས་ཀྱི་ནང་ནས་གཅིག་གིས་དབེན་པ་ལ་སོང་ནས་
བསམ་གཏན་གཉིས་པའི་སེམས་བརྙེས་ནས་ཀྱེ་མ་དབེན་པ་ལས་བྱུང་བའི་དགའ་
བ་དང་བདེ་བ་ནི་འདིའོ་ཞེས་བསྒྲགས་པས་མི་ཐམས་ཅད་ཀྱིས་གོ་ནས་
བསྒོམས་པས་བསམ་གཏན་གཉིས་པའི་སེམས་ཐོབ་ནས་རིམ་གྱིས་འཕོས་



༄༅། །སྙིང་ཐིག་སྔོན་འགྲོའི་ཟིན་བྲིས།
ཏེ་བསམ་གཏན་གཉིས་པ་འོད་གསལ་གྱི་གནས་སུ་སྐྱེས། དེ་ནས་རྒྱལ་ཆེན་
རིགས་བཞི་དང་སུམ་ཅུ་རྩ་གསུམ་པ་དང་ནམ་མཁའ་ལ་བརྟེན་པའི་གནས་བཞི་
པོ་རིམ་བཞིན་མི་ལྟར་བསམ་གཏན་གཉིས་པའི་སེམས་ཐོབ་སྟེ་ཐམས་ཅད་
བསམ་གཏན་གཉིས་པར་སྐྱེས། བསམ་གཏན་དང་པོ་པ་རྣམས་བསམ་གཏན་
གཉིས་པར་འཕོས་ནས་བསམ་གཏན་གཉིས་པ་མན་ཆད་དང་དམྱལ་བའི་
མཐིལ་གཉིས་ཀྱི་བར་དུ་སེམས་ཅན་སྣ་ནས་རླུང་རྒྱུ་བ་གཅིག་ཀྱང་མེད་པས་
ཆར་མི་འབབ་རྩི་ཤིང་ནགས་ཚལ་ཐམས་ཅད་བསྐམས་ཏེ། ཉི་མ་བདུན་རིམ་
གྱིས་ཤར་ནས་རི་རབ་གླིང་བཞི་ལྷ་གནས་དང་བཅས་པ་མེས་ཚིག་ནས་མེ་ལྕེ་
ཆེན་པོ་གཅིག་ཏུ་གྱུར་པ། རླུང་གིས་ཐུར་དུ་དེད་ནས་ངན་སོང་གི་གནས་
སྟོང་པ་རྣམས་བསྲེགས་ནས་དམྱལ་བའི་མེ་དང་འཕྲད་པ་ན་དང་པོ་དམྱལ་བའི་
མེས་དུས་མཐའི་མེ་གྱེན་དུ་བསྲེགས་པ་དང་། ལས་སྟོབས་ཤུགས་བཙན་
པས་དུས་མཐའི་མེས་དམྱལ་བའི་མེ་ཐུར་དུ་བསྲེགས་ནས་དམྱལ་གནས་གོང་
མ་རྣམས་བསྲེགས། མནར་མེད་བསྲེགས་པ་དང་ལྷན་ཅིག་དེའི་སེམས་ཅན་
རྣམས་མིག་འབྱེད་འཛུམ་ཙམ་གྱི་ཡུན་ལ་ཞིང་གཞན་གྱི་མནར་མེད་དུ་སྐྱེས།
དེ་ནས་མེ་ལྕེ་གྱེན་དུ་ལོག་པས་ལྷ་གནས་གོང་མའི་གནས་སྟོང་པ་རྣམས་བསྲེགས་
ཏེ་བསམ་གཏན་གཉིས་པ་མན་ཆད་སྟོང་སྟེ་ཐལ་བའི་ཕུང་པོ་གཅིག་ཏུ་གྱུར་པ་
ལ་བསམ་གཏན་གཉིས་པ་རྣམས་བསམ་གཏན་གསུམ་པར་འཕོས་པས་བསམ་
གཏན་གཉིས་པའི་གནས་ནས་སྤྲིན་ཆུའི་སྙིང་པོ་ཅན་ཆགས་ཏེ་ཆར་གྱི་རྒྱུན་གཉའ་
ཤིང་ཙམ་དང་གཤོལ་མདའ་ཙམ་པ་མང་པོ་བབ་པས་སྔར་གྱི་ཐལ་ཕུང་དེ་ཆུས་
བཤིགས་ནས་སྐྱོ་མར་གྱུར་པ་ལ། བསམ་གཏན་གསུམ་པ་བ་རྣམས་བཞི་པའི་
57



མཁན་ཆེན་ངག་གི་དབང་པོས་མཛད།
སེམས་ཐོབ་ནས་འཕོས་པ་ལ། འོག་གཞི་རླུང་རྒྱ་གྲམ་འུ་རུ་རུ་གྱེན་དུ་འཕགས་
ནས་བསམ་གཏན་གསུམ་པ་མན་ཆད་ཐལ་བ་རླུང་གིས་གཏོར་བ་ལྟ་བུར་གྱུར་
ནས་ནམ་མཁའ་སྟོང་པ་གཅིག་ཏུ་གྱུར་པའི་བར་དུ་བར་བསྐལ་ཉི་ཤུ། དེ་ནས་
ནམ་མཁའ་སྟོང་པ་གཅིག་ཏུ་གྱུར་པའི་སྐབས་བར་བསྐལ་ཉི་ཤུ་སྟེ་བསྐལ་པ་ཆགས་
གནས་འཇིག་སྟོང་བཞི་པོའི་ཡུན་ལ་བར་བསྐལ་བརྒྱད་ཅུ་ཐམ་པ་ལ་བསྐལ་པ་ཆེ་
པོ་གཅིག་ཅེས་བཏགས་པ་ཡིན་ལ་འདི་ནི་བསྒོམ་ཚུལ་ཡིན་ལ་བཤད་ཚུལ་གཞན་
ཡོད་དོ། །དེ་ལྟར་ཕྱི་སྣོད་བཅུད་མི་རྟག་པ་ལྟར། ནང་རང་གི་ལུས་འདི་ཡི་ལུས་ནི་
སྣོད། རྣམ་ཤེས་ནི་བཅུད་ཀྱི་སེམས་ཅན་ལྟ་བུ་ཡིན། དང་པོ་མའི་མངལ་དུ་ཆགས་
ནས་བཙའ་བའི་བར་ཆགས་པ། བྱིས་པ་ནས་ན་བའི་བར་གནས་པ། འཆི་ནད་
ཀྱིས་བཏབ་ནས་འཆི་བའི་བར་འཇིག་པ། དཀར་ལམ་ཆུ་འཇིག དམར་ལམ་མེ་
འཇིག ནག་ལམ་རླུང་འཇིག བརྒྱལ་བ་སྟོང་པའི་སྐབས་ཡིན་པས་ཕྱི་ནང་
སྣོད་བཅུད་ཐམས་ཅད་མི་རྟག་པའི་ཚུལ་ཐུན་དང་ཐུན་མཚམས་ཕྱེ་སྟེ་དཔྱད་འཇོག་
སྤེལ་མར་བསྒོམ་ནས་འཆི་ཁར་ཕན་བྱེད་དགེ་བ། གནོད་བྱེད་སྡིག་པ་
ལས་མེད་པའི་ཚུལ་བསམ་ལ་གནོད་བྱེད་སྡིག་པ་ཡོད་ན། རྗེ་བཙུན་མི་ལས་
སྡིག་པ་ལ་ཡོན་ཏན་མེད་ཀྱང་། བཤགས་པས་འདག་པ་སྡིག་པའི་ཡོན་ཏན་
ཡིན་གསུངས་པ་བཞིན་སྡིག་པ་ལ་བཤགས་པ་བྱེད། དགེ་བ་མེད་ན་ད་ལྟ་
ཅི་འགྲུབ་བྱེད་དགོས་པས་ད་ལྟ་ནས་རང་རྒྱུད་ལ་དགེ་སྡིག་གི་གོ་རྩིས་ལེན་དགོས་
མ་གཏོགས། འཆི་ཁར་དགེ་སྡིག་ལ་གོ་རྩིས་བླངས་པས་དགེ་བ་མེད་
སྡིག་པ་ཡོད་ན། ཨ་ཁ་ཕོ་མ་སྐྱེས་འདུན་མ་མ་ལེགས་སྙམ་ནས། མིག་མཆི་
མས་གང་། བྲང་སེན་རྗེས་ཀྱིས་བཀང་། སེམས་སྡུག་ཡུས་ཀྱིས་བཀང་ནས་



༄༅། །སྙིང་ཐིག་སྔོན་འགྲོའི་ཟིན་བྲིས།
ཕྱི་མའི་ལམ་པོ་ཆེར་འགྲོ་དགོས་པས་ད་ནི་འཆི་ཁར་ཕན་པའི་ཆོས་རྣམ་དག་ཅིག་
མི་བྱེད་རེ་ཤི་སྙམ་དུ་ཡང་ནས་ཡང་དུ་བསམ་དགོས། ནམ་འཆི་ངེས་
མེད་ཀྱི་སྐབས་ངེས་པར་འཆི་བ་དང་། ནམ་འཆི་ངེས་པ་མེད་པ་དང་། འཆི་
བའི་དུས་གང་གིས་ཀྱང་མི་ཕན་པ་དང་གསུམ་པོ་དེ་ཐུན་དང་ཐུན་མཚམས་ཕྱེ་ནས་
བསྒོམ་དགོས། དེ་ལ་དང་པོ་ངེས་པར་འཆི་བ་ནི་སྐྱེ་བ་ཡོད་ན་འཆི་
བའི་ཆོས་ཉིད་དུ་གྲུབ་པས་ཉི་མ་ནུབ་རིར་ཕྱོགས་པའམ་གསོད་སར་ཁྲིད་
པའི་དུད་འགྲོ་བཞིན་སྐད་ཅིག་རེ་རེ་སོང་། ཡུད་ཙམ་རེ་རེ་སོང་བ་བཞིན་ཚེ་
འཛད་དེ་ད་ལྟའི་ལོ་བརྒྱད་ཅུ་ལོན་པ་ཞིག་དང་མདངས་སུམ་སྐྱེ་བའི་བྱིས་པ་ཞག་
གཅིག་མ་ལོན་པ་གཉིས་ད་སྟེ་ལོ་བརྒྱ་ལོན་པ་དང་གཉིས་ཀ་མེད་ལུགས་འདྲ་
བས་ངེས་པར་འཆི་བ་འདི་གོ་སླ་ལ། ནམ་འཆི་ངེས་པ་མེད་པ་འདི་རྒྱུད་
ལ་མ་སྐྱེས་པའི་ལན་པས། ནམ་འཆི་ངེས་པ་མེད་པ་ནི། ང་ལོ་ཉུང་སྙམ་ནས་
མི་འཆི་བའི་གདེང་མེད། ཟས་དང་གོས་ལ་སོགས་པའི་མཐུན་རྐྱེན་འཛོམས་
སྙམ་ནས་མི་འཆི་བའི་གདེང་མེད། ནད་མེད་སྙམ་ནས་མི་འཆི་བའི་གདེང་
མེད༑ མི་འཆི་སྙམ་པའི་གདེང་ཞིག་ཡོད་དགོས་ན། ཡང་ན་སྟོན་པ་ཐམས་
ཅད་མཁྱེན་པས་ཁྱོད་འདི་ཙམ་དུ་མི་འཆི་ཞེས་ལུང་བསྟན་པའམ། ཡང་ན་
རང་ལ་ཟག་མེད་ཀྱི་མངོན་པར་ཤེས་པ་ཞིག་ཡོད་ནས་འདི་ཙམ་དུ་མི་འཆི་
སྙམ་པའི་མཁྱེན་པ་ཡོད་པའམ། ཡང་ན་གཤིན་རྗེ་ཆོས་རྒྱལ་དང་འཕྲད་ནས་
ཁྱོད་འདི་ཙམ་དུ་ཁོ་བོས་མི་ཁྲིད་ཅེས་ཤག་པོ་བཟང་པོ་ཞིག་བསྒྲིགས་ཡོད་
དགོས་མ་གཏོགས། ད་ལྟའི་ཚེ་འདིའི་འཕེན་པ་ནི། དཔེར་ན་མདའམ། མར་
མེ་ལྟར་སྐྱེས་བུའི་མཐེབ་ཤུགས་དང་སྣུམ་ཟད་པ་བཞིན་དེ་རིང་ཙམ་ལ་ཟད་ཨེ་



མཁན་ཆེན་ངག་གི་དབང་པོས་མཛད།
ཡོད་སང་ཉིན་ཙམ་ལ་ཟད་ཨེ་ཡོད་ཟླ་བ་འདིའི་མར་ངོའམ། ཟླ་བ་ཕྱི་
མའམ་ལོ་ཕྱི་མ་ལ་ཟད་ཨེ་ཡོད་མི་ཤེས་པས། ནམ་འཆི་ངེས་པ་མེད་པ་ཡིན།
ཚེ་ཟད་ནས་འཆི་བ་ལ། སངས་རྒྱས་སྨན་ལྷས་སྨན་སྦྱིན་རྒྱུ་ མེད། ཚེ་དཔག་
མེད་ཀྱིས་ཚེ་དབང་བསྐུར་རྒྱུ། ཕྱག་ན་རྡོ་རྗེས་བསྲུང་བ་བྱེད་རྒྱུ་མེད་པར་འཆི་
བ་ཡིན། གློ་བུར་གྱི་འཆི་བ་ལ་བཟློག་རྒྱུ་ཡོད་ཀྱང་དཔེར་ན་མར་མེ་སྣུམ་མ་
ཟད་གོང་ནས་རླུང་གིས་བསད་པ་བཞིན་གློ་བུར་གྱི་རྐྱེན་ནད་རིགས་བཞི་
བརྒྱ་རྩ་བཞི། གདོན་སྟོང་ཕྲག་བརྒྱད་ཅུ། ཡེ་འདྲོག་སུམ་བརྒྱ་དྲུག་ཅུ་ལ་
སོགས་པས་གློ་བུར་གློ་བུར་དུ་འཆི་བ་འབྱུང་བས་འཛམ་བུ་གླིང་པའི་ཚེ་ལ་ངེས་
པ་མེད་པས། གནས་གང་དུ་སོང་ཡང་འཆི། གྲོགས་སུ་དང་འགྲོགས་ཀྱང་
འཆི༑ ཡུལ་གང་དུ་བསྡད་ཀྱང་འཆི། འབྱོར་པ་ལོངས་སྤྱོད་དང་ལྡན་ཀྱང་
འཆི༑ མི་ལྡན་ཀྱང་འཆི། དེས་ན་ཚེའི་འཕེན་པ་དེ། དེ་རིང་ཙམ་དུ་ཟད་ཨེ་ཡོད་
མི་ཤེས་པས་ནམ་འཆི་ངེས་པ་མེད། ཚེའི་འཕེན་པ་ཟད་མེད་ཀྱང་གློ་བུར་གྱི་རྐྱེན་
གྱིས་ནམ་འཆི་ངེས་པ་མེད་པ་སྙིང་ནས་ཡང་ནས་ཡང་དུ་དཔྱད། འཆི་བའི་དུས་གང་
གིས་མི་བསྟོངས་པ་ནི། འཆི་བའི་དུས་སུ་དམ་པའི་ཆོས་མ་གཏོགས་པའི་ཟས་
གོས་གནས་མལ་ལོངས་སྤྱོད་ཕ་མ་གཉེན་བཤེས། གྲོགས་དགའ་མཛའ་སུས་ཀྱང་མི་
ཕན། གྲྭ་སྟོང་ཕྲག་མང་པོའི་བླ་མ་ཡིན་ཀྱང་གྲྭ་པ་གཅིག་ཁྲིད་ས་མེད། སྡེ་འབུམ་
ཕྲག་མང་པོའི་མགོ་དཔོན་ཡིན་ཀྱང་གཡོག་པོ་གཅིག་ཁྲིད་དབང་མེད། འཛམ་བུ་
གླིང་གི་ལོངས་སྤྱོད་ལ་དབང་ཡང་ཁབ་སྐུད་པ་གཅིག་ཀྱང་འཁྱེར་དབང་མེད། ཐ་
ན་གཅེས་པར་བསྐྱངས་པའི་ལུས་ཀྱང་ཤུལ་དུ་བཞག་ནས་འགྲོ་དགོས་པས། མལ་
གྱི་ཐ་མ་ན་ཉལ། ཟས་ཀྱི་ཐ་མ་ལ་སྤྱོད། གོས་ཀྱི་ཐ་མ་གྱོན། གཏམ་གྱི་གཞུག་
60



༄༅། །སྙིང་ཐིག་སྔོན་འགྲོའི་ཟིན་བྲིས།
མ་ནི་གླེང་། གཉེན་བཤེས་ཀྱི་ཐ་མས་ནི་བསྐོར་ཞིང་འཆི་བའི་དུས་ལ་བབ་པའི་ཚེ་
ཐམས་ཅད་ཀྱིས་བཤོལ་ནི་མི་ཐེབ། སྡོད་དབང་ནི་མེད། གཉེན་བཤེས་ལོངས་
སྤྱོད་ཐམས་ཅད་བློས་ནི་མི་ཐོང་། རྗེས་སུ་ནི་མི་འབྲང་བར་གཅེར་བུ་ལག་སྟོང་
མཆན་དུ་བཅུག་ནས་ཕྱི་མའི་ལམ་པོ་ཆེར་འགྲོ་བའི་དུས་སུ་ཕ་མ་གཉེན་བཤེས་ལ་
སོགས་པའི་དོན་དུ་བསགས་པའི་སྡིག་པ་ཐམས་ཅད་སུ་ལའང་བགོ་བཤའ་བྱེད་
དུ་མེད་པར་རང་གིས་ཁུར་དུ་བླང་ནས་འགྲོ་བ་མ་གཏོགས་མེད་པས། དེའི་དུས་
སུ་གནོད་བྱེད་སྡིག་པ་མ་ཡིན་པར་འཛམ་བུ་གླིང་པ་དགྲར་གྱུར་ཀྱང་མདའ་སྐྱ་ཤར་
གཅིག་རྗེས་སུ་འཕེན་ས་མེད། དམ་པའི་ཆོས་མ་གཏོགས་འཛམ་བུ་གླིང་གི་ནོར་ལ་
དབང་ཡང་ཁབ་སྐུད་པ་ཙམ་ཡང་ཁྱེར་དབང་མེད་ན་དམ་པའི་ཆོས་ནི་མགོན་དང་
སྐྱབས་དང་། གླིང་དང་། དཔུང་གཉེན་དང་། སྣང་བ་དང་། སྒྲོན་མེ་ཡིན་པས་
ད་ལྟ་ཉིད་ནས་འཆི་ཁར་ཕན་པའི་ཆོས་ཞིག་བསྒྲུབ་དགོས། དེ་ལ་སྐྱེས་བུ་ཆུང་དུས་
ངན་སོང་གསུམ་པོ་སྡུག་བསྔལ་དུ་ཤེས་ཤིང་། མངོན་མཐོ་ལྷ་མིའི་གོ་འཕང་དོན་དུ་
གཉེར་བའི་བསམ་པས་བསོད་ནམས་བྱ་བའི་དངོས་པོ་གསུམ་བསྒྲུབས་ཀྱང་སྐྱེས་
བུ་ཆུང་ངུ་རང་གི་ལུགས་ཀྱིས་འཆི་ཆོས་འགྲུབ་པ་ཡིན་ཀྱང་། འབྲིང་དང་ཆེན་པོ་
གཉིས་ཀའི་ལུགས་ཀྱི་འཆི་ཆོས་འགྲུབ་པ་མིན་ལ། སྐྱེས་བུ་འབྲིང་གིས་སྲིད་པ་
ཁམས་གསུམ་འཁོར་བ་སྡུག་བསྔལ་དུ་ཤེས་ནས་རང་ཉིད་གཅིག་པུ་ཐར་འདོད་ཀྱི་
ངེས་འབྱུང་གི་བསམ་པས་ཀུན་ནས་བསླངས་ཏེ་ཐར་པ་འཐོབ་འདོད་ཀྱི་བསམ་པས་
ལམ་ལྷག་པའི་བསླབ་པ་རིན་པོ་ཆེ་རྣམ་པ་གསུམ་ཉམས་སུ་བླངས་ཀྱང་
སྐྱེས་བུ་འབྲིང་གི་འཆི་ཆོས་འགྲུབ་ཀྱང་ཆེན་པོའི་འཆི་ཆོས་འགྲུབ་པ་མིན། སྐྱེས་
བུ་ཆེན་པོས་གཞན་ཕན་བྱང་ཆུབ་སེམས་ཀྱིས་ཀུན་ནས་བསླངས་ཏེ། རིང་



མཁན་ཆེན་ངག་གི་དབང་པོས་མཛད། །
ལམ་མཚན་ཉིད་ཐེག་པའམ། ཉེ་ལམ་རྡོ་རྗེ་ཐེག་པ། མྱུར་ལམ་འོད་གསལ་
རྫོགས་པ་ཆེན་པོ་གསུམ་གང་རུང་གི་ལམ་ནས་འཆི་ཆོས་ཞིག་བསྒྲུབ་ན་སྐྱེས་
བུ་ཆེན་པོ་རང་ལམ་གྱི་འཆི་ཆོས་རྣམ་པར་དག་པ་འགྲུབ་པ་ཡིན་ལ། དེ་ལས་
ཁྱད་པར་འོད་གསལ་རྫོགས་པ་ཆེན་པོའི་ལམ་ནས་འཆི་ཆོས་རྣམ་པར་དག་པ་
ཞིག་བསྒྲུབ་ན། སྐྱེ་འཆིའི་བར་ལག་འགྱེལ།. འཆི་མེད་གཉུག་མའི་བཙན་
ས་ཟིན་པ་ཞིག་མི་བྱེད་རེ་ཤི་སྙམ་པ་དང༌། དེ་ལྟ་བུའི་དམ་བཅའ་དེ་གཏོང་
རེ་སྙམ་པའི་དམ་བཅའི་ལྕགས་ཀྱུ་གཉིས་པ་རེས་ཟིན་པར་བྱེད་པ་ཡིན་ལ།
དེ་ལྟར་ཐུན་དང་ཐུན་མཚམས་ཕྱེས་ཏེ་ཐུན་གྱི་དངོས་གཞི་ལ་དཔྱད་འཇོག་སྤེལ་
མར་བསྒོམ་པ་ཡིན། རྩ་བའི་འདུན་པ་ནི་ལམ་རྗེས་ཐོབ་ཀྱི་གནས་སྐབས་
སུ་བསྒོམ་པ་ཡིན། ད་ནི་དེ་ལྟར་འཆི་བ་མི་རྟག་པ་འོང་ཡང་མེ་ཤི་བའམ་ཆུ་
སྐམ་པ་ཙམ་ལས་མེད་ན་དེར་ཟད་ཀྱང་། ཤི་ནས་མེད་དུ་མི་འགྲོ་བ་འགྲོ་ཞིང་
སྐྱེ་བ་ལེན་དགོས་ཞེས་པས། ཤི་ནས་འཁོར་བའི་གནས་འདི་ལས་གཞན་
དུ་འགྲོ་ས་མེད་པས་འཁོར་བའི་ཉེས་དམིགས་བསམ་དགོས། འཁོར་བ་ནི་
ཁམས་གསུམ་ཡིན་ལ་ཉེས་དམིགས་ནི་སྡུག་བསྔལ་གསུམ་ཡིན། དེ་ལྟ་བུའི་
དལ་འབྱོར་བཅོ་བརྒྱད་དང་ལྡན་པའི་མི་ལུས་རིན་པོ་ཆེ་ཐོབ་རུང་མི་རྟག་འཆི་
བའི་དབང་དུ་འགྲོ་བས་ཚེ་འདིའི་སྐྱེ་རྒ་ན་འཆིའི་སྡུག་བསྔལ་གྱིས་དེད། བར་
དོའི་སྡུག་བསྔལ་གྱིས་བསུས། ཕྱི་མའི་སྡུག་བསྔལ་ལ་མཚམས་སྦྱར་བ་ཡིན་
ཏེ་བར་དོའི་བརྒྱལ་སངས་པ་དང༌། དང་པོ་ཤི་བ་ངོ་མ་ཤེས་ནས་རང་གི་ཉེ་
དུ་སོགས་ཀྱིས་ངུ་འབོད་བྱེད་པ་ལ་ང་མ་ཤི་སྟེ་འདི་ན་ཡོད་དོ་ཟེར་ཀྱང་དེ་
རྣམས་ཀྱིས་མི་མཐོང་མི་ཐོས་ནས། ད་ནི་ང་ངེས་པར་ཤི་བ་ཡིན་ནམ་མིན་



༄༅། །སྙིང་ཐིག་སྔོན་འགྲོའི་ཟིན་བྲིས།
སྙམ་ནས་ཉི་མ་ལ་གྲིབ་མ་དང་། བྱེ་མ་ལ་རྐང་རྗེས་ཡོད་མེད། ཆུ་ལ་གཟུགས་
བརྙན་ཡོད་མེད་བརྟགས་པས་དེ་དག་མེད་ན་ང་ངེས་པར་ཤི་བ་ཡིན་སྙམ་ནས་
སྐྲག་པའི་རྐྱེན་གྱིས་འཇིགས་པའི་སྒྲ་བཞི་ནི། ས་ཆེན་པོ་དུས་གཅིག་ལ་གཡོས་
པ་ལྟ་བུའི་སྒྲ་དང་། སྟོང་གསུམ་གྱི་སྟོང་ཆེན་པོ་མེས་ཚིག་པ་ལྟ་བུའི་སྒྲ་དང༌།
སྟོང་གསུམ་གྱི་སྟོང་ཆེན་པོ་རླུང་གིས་འཐོར་བའི་སྒྲ་དང་། སྟོང་གསུམ་གྱི་སྟོང་
ཆེན་པོ་ཆུས་བཤིགས་པ་ལྟ་བུའི་སྒྲ་དང་བཞི། ཡ་ང་བའི་གཡང་ས་གསུམ་ནི།
སྤྱིར་མུན་ཚབ་ཚུབ་ཀྱི་དུས་ལྟ་བུ་ ལ་འདོད་ཆགས་ཀྱི་རང་མདངས་གང་དུ་བལྟས་
པ་ཐམས་ཅད་དམར་ཟང་ཟིང་བ་དང་། ཞེ་སྡང་གི་རང་མདངས་གང་དུ་བལྟས་
པ་ཐམས་ཅད་དཀར་ལྷང་ལྷང་པ་དང་། གཏི་མུག་གི་རང་མདངས་གང་དུ་
བལྟས་པ་ཐམས་ཅད་ནག་བུན་བུན་པའི་སྣང་བ་ཤར་དུས། ལས་དག་པ་
རྣམས་ལ་དཔའ་བོ་དང་མཁའ་འགྲོའི་བསུ་མ་སླེབས་ཏེ་ཡར་གྱི་ཟང་ཐལ་དུ་གྲོལ་
བ་དང༌། མཚམས་མེད་ཀྱི་ལས་བྱས་པ་རྣམས་སྔགས་ཀྱི་ལུགས་ལ་ལས་
མཁན་དང་མདོ་ལྟར་གཤིན་རྗེའི་སྐྱེས་བུ་མང་པོའི་སྣང་བ་ཤར་ནས་མར་གྱི་ཟང་
ཐལ་དུ་འགྲོ་ལ། དེ་ལས་གཞན་རྣམས་ལ་ཞག་ཞེ་དགུའི་བར་དང་མིན་
ཀྱང་བདུན་གསུམ་དང་བཞི་ལ་སོགས་པར་ཚད་མེད་རུང་། ཞག་ཞེ་དགུའི་
བར་དུ་འདུག་ན་ཕྱེད་ཡན་ཆད་ལ་སྔར་གྱི་ལུས་དང་། ཕྱེད་མན་ཆད་ལ་ཕྱི་
མའི་ལུས་ལྟ་བུ་མཐོང་སྟེ་དམྱལ་བ་དང་ཡི་དྭགས་སུ་སྐྱེ་ན་མགོ་ཐུར་དུ་བསྟན་
ནས་འགྲོ་བ་ལྟ་བུའི་སྣང་བ་དང༌། དུད་འགྲོ་ལ་སྐྱེ་ན་མགོ་ལ་རྭ་ཟིང་ངེ་ཡོད་
སྣང་དང་གོག་ནས་འགྲོ་སྣང་དང་། ལྷ་དང་མིར་སྐྱེས་ན་མགོ་གྱེན་དུ་བསྟན་
ནས་འགྲོ་སྣང་དང་ལུས་ལ་ཉི་ཟླའི་འོད་སྣང་བ་ཡིན་ལ། དེ་ལྟར་བར་དོའི་



མཁན་ཆེན་ངག་གི་དབང་པོས་མཛད།
སྡུག་བསྔལ་གྱིས་མཚམས་སྦྱར་ནས་ཕྱི་མའི་སྡུག་བསྔལ་གྱི་མགོ་བརྩམས་
པ་ཡིན། དེ་ཡང་ཁྲིད་ཚུལ་གཞན་ལ། ལས་རྒྱུ་འབྲས་ཀྱི་ཁྲིད་སྔོན་དུ་བཤད་
ཀྱང་༑ འདིར་ནི་དེ་བཞིན་གཤེགས་པས་དང་པོ་བདེན་པ་བཞིའི་ཆོས་སྟོན་
པ་ན། སྡུག་བསྔལ་ཤེས་པར་བྱ་ཞེས་གསུངས་པ་ལྟར། དང་པོ་སྡུག་བསྔལ་
ཤེས་པར་བྱ་བ་འཁོར་བའི་ཉེས་དམིགས། དེ་ནས་ཀུན་འབྱུང་སྤང་བར་བྱ་
བ་ལས་རྒྱུ་འབྲས་ཀྱི་ཁྲིད། དེ་ནས་ལམ་རྒྱུད་ལ་བསྟེན་པ་ཐར་པའི་ཕན་ཡོན་
བསམ་པ་དང་། བཤེས་གཉེན་བསྟེན་པའི་ཁྲིད་གཉིས་ཀྱིས་ལམ་གྱི་མཚམས་
སྦྱར་ནས་ལམ་དངོས་སྐྱབས་འགྲོ་ནས་བླ་མའི་རྣལ་འབྱོར་གྱི་བར་དང༌། འགོག་
པ་མངོན་དུ་བྱ་བ་འོད་གསལ་རྫོགས་པ་ཆེན་པོའི་དངོས་གཞིའི་ཁྲིད་བཏབ་ནས་ལེ་
ལོ་ཅན་འབད་མེད་དུ་གྲོལ་བ་ཀ་དག་ཁྲེགས་ཆོད། བརྩོན་འགྲུས་ཅན་འབད་
བཅས་སུ་གྲོལ་བ་ལྷུན་གྲུབ་ཐོད་རྒལ་གྱི་ཁྲིད་རྣམས་ཡིན་པས།
གསུམ་པ་འཁོར་བའི་ཉེས་དམིགས།
དང་པོ་འཁོར་བའི་ཉེས་དམིགས་ལ་སྤྱི་དང་བྱེ་བྲག་གཉིས་ལས་དང་པོ་ལ་དྲུག
གནས་གང་དུ་འཁོར་བ་དང་། སེམས་ཅན་སུ་འཁོར་བ་དང་། དུས་ནམ་འཁོར་བ།
ཚུལ་ཇི་ལྟར་འཁོར་བ། རྒྱུ་གང་གིས་འཁོར་བ། དཔེ་ཇི་ལྟར་འཁོར་བ་དང་དྲུག་
ཏུ་བསྡུས་ནས་དཔྱད་འཇོག་སྤེལ་མའི་ཚུལ་དུ་བསྒོམ། འཁོར་བ་པ་རྣམས་ཀྱིས་
དང་པོ་སྐྱིད་ཀྱི་མགོ་བཟུང་སྡུག་གིས་མཐའ་ཕུད་པ་ཡིན། ཆོས་པ་རྣམས་དང་པོ་
སྡུག་གི་མགོ་བཟུང་ནས་སྐྱིད་ཀྱིས་མཐའ་ཕུད་པ་ཡིན་པས། དེ་ལྟ་བུའི་འཁོར་
བའི་སྡུག་བསྔལ་སྤྱིར་བསམ་པ་ཙམ་ལས་མི་དགོས་ཀྱང་དེས་བློ་མ་ལྡོག་ན། བྱེ་



༄༅། །སྙིང་ཐིག་སྔོན་འགྲོའི་ཟིན་བྲིས།
བྲག་གི་སྐབས་སུ་རིགས་དྲུག་སོ་སོའི་སྡུག་བསྔལ་བསམ་པའི་སྐབས། དམྱལ་བ་
རྣམས་ལྕགས་ཀྱི་ཁང་པ་ཐོག་སོ་བརྒྱད་ཀྱི་ཚུལ་དུ་བསམ་པ་ནི་སྒོམ་ཚུལ་ཡིན་གྱི།
སྤྱིར་དམྱལ་བ་ལ་གནས་དང་སྡུག་བསྔལ་མིང་གི་རྣམ་གྲངས་བསམ་གྱིས་མི་ཁྱབ་
པ་ཞིག་ཡོད་པ་ནི་མདོ་སྡེ་དྲན་པ་ཉེར་བཞག་ལས་གསུངས་པ་ལྟར་ཤེས་དགོས་
ལ། འཁོར་བའི་ཉེས་དམིགས་དང་ལས་རྒྱུ་འབྲས་ཀྱི་སྐབས་འདི་རྣམས་སུ། མདོ་
སྡེ་ལས་བརྒྱ་པ་དང་། མཛངས་བླུན། དྲན་པ་ཉེར་བཞགགང་པོའི་རྟོགས་བརྗོད་
རྣམས་ལ་ཡང་ཡང་བལྟ་རྟོག་དགོས། སྡུག་བསྔལ་གྱི་རྣམ་གྲངས་རྣམས་བསམ་
པའི་དུས་སུ་ཕར་མི་གཅིག་བཅད་གཏུབ་བྱེད་པ་ལ་ལྟད་མོ་ལྟ་བ་ལྟར་མ་ཡིན་པར་
རང་དེ་དང་དེར་དངོས་སུ་སྐྱེས་ནས་སྡུག་བསྔལ་ཉམས་སུ་མྱོང་བ་དངོས་ལྟ་བུ་ཞིག་
བསམ་དགོས། དེ་དག་བསམ་དུས་གནས་དང་གཅིག ལུས་རྟེན་དང་
གཉིས༑ སྡུག་བསྔལ་དང་གསུམ། ཚེ་ཚད་དང་བཞི་པོ་དལ་བའི་སྐབས་
ལྟར་ཡིན། དེ་ལྟར་བསམ་པའི་དུས་སུ་སེམས་སྡུག་ལྷང་ངེ་འོང་བ་དེ་སྐྱོ་ཤས་
ཡིན་ལ། དེ་ལས་ཐར་འདོད་ཀྱི་བློ་སྐྱེ་བ་ནི་ངེས་འབྱུང་ཡིན་པས་ངེས་འབྱུང་
གི་འབྲས་བུ་དང་། བསམ་པ་གཉིས་ལས་འདི་ངེས་འབྱུང་གི་བསམ་པ་ཡིན་
ལ༑ དམྱལ་བ་དེར་སྐྱེ་བའི་རྒྱུ་སྤྱིར་དུག་གསུམ་གྱིས་ཀུན་ནས་བསླངས་པའི་
མི་དགེ་བ་བཅུ་ཀ་ཆེན་པོར་བསགས་པ་ཡིན་ཀྱང་གཙོ་བོ་ཞེ་སྡང་གིས་ཀུན་ནས་
བསླངས་པའི་སྲོག་གཅོད་པ་སོགས་ཡིན་པས། དེ་ལྟ་བུའི་ལས་རང་རྒྱུད་ལ་
ཐོག་མ་མེད་པའི་དུས་ནས་བསགས་པ་གྲངས་ཀྱིས་མི་ཆོད་པ་ཡོད་པས་དེ་
དག་ལ་གཉེན་པོ་སྟོབས་བཞི་ཚང་བའི་བཤགས་པ། སླད་ཆད་དེ་ལྟ་བུའི་ཞེ་
སྡང་གི་ལས་དེ་ཤ་མཐེབ་གཏོགས་བྱས་ནས་གསོད་ཀྱང་མི་བྱེད་སྙམ་པའི་



མཁན་ཆེན་ངག་གི་དབང་པོས་མཛད།
དམ་བཅའ། དེར་སྐྱེས་པའི་སེམས་ཅན་རྣམས་ལ་མར་ཤེས། དྲིན་དྲན། དྲིན་
བཟོ་འདོད་ཀྱི་རྟོག་པ་བསྐྱེད། དེ་ལྟ་བུའི་སྡུག་བསྔལ་རྒྱུ་འབྲས་གཉིས་པོ་དེ་
དང་བྲལ་བར་གྱུར་ཅིག་སྙམ་པའི་འདུན་པ་དང་འབྲེལ་བ། བྲལ་ན་ཅི་མ་རུང་
སྙམ་པའི་སྨོན་པ་དང་འབྲེལ་བ། དེ་དང་བྲལ་བ་ཞིག་ངས་བྱ་སྙམ་པའི་དམ་
བཅའ་དང་འབྲེལ་བ་སྟེ་འབྲེལ་བ་སུམ་ལྡན། སྡུག་བསྔལ་རྒྱུ་འབྲས་གཉིས་
པོ་དེ་དང་བྲལ་བ་ཞིག་སྐྱབས་བསླུ་བ་མེད་པའི་དཀོན་མཆོག་གསུམ་ལ་གསོལ་
བ་བཏབ་ནས་ངའི་མ་རྒན་སེམས་ཅན་དམྱལ་བ་ན་གནས་པ་དེ་དག་སྡུག་
བསྔལ་རྒྱུ་འབྲས་གཉིས་དང་དུས་ད་ལྟ་ཉིད་མྱུར་བ་ཉིད། འདུག་ས་འདི་རུ།
གདན་ས་འདི་རུ་ཐར་བ་ཞིག་ཟེར་ནས་ཉག་བརྡུང་སྟེ་དཀོན་མཆོག་ལ་གསོལ་
བ་འདེབས་པ་ནི། ཀྱེ་མ་ཀྱི་ཧུད་དཀོན་མཆོག་ཐུགས་རྗེ་ཅན་སོགས། བླ་མ་
རྒྱལ་བ་འགྲོ་བའི་མགོན། །འགྲོ་བ་སྐྱོབས་པའི་དོན་བརྩོན་པ། །སོགས་དང་།
དཔའ་བོ་ཁྱོད་ལ་ཐུགས་རྗེའི་སྟོབས་མངའ་བས་སོགས་བརྗོད་པ་ནི་ཀུན་མཁྱེན་
ཡབ་སྲས་ཀྱི་ལུགས་ལ་རང་འདོད་ཡིད་བྱེད་ཀྱི་བསམ་པ་ལ་ཤུགས་ཀྱིས་བློ་
ལྡོག་དགོས་གསུངས་པ་དེ་ཡིན། དེ་བཞིན་དུ་རིགས་དྲུག་གཞན་གྱི་སྡུག་
བསྔལ་རྣམས་ལའང་གནས་ལུས་སྡུག་བསྔལ་ཚེ་ཚད་སོགས་ཞིབ་ཏུ་བསམ་
ནས་སྐྱོ་ཤས་ངེས་འབྱུང་། བཤགས་པ་དམ་བཅའ། མར་ཤེས་དྲིན་དྲན་སོགས་
བསྒོམ་དགོས་པ་མཚུངས་སོ། །
བཞི་པ་ལས་རྒྱུ་འབྲས།
གཉིས་པ་ཀུན་འབྱུང་སྤང་བར་བྱ་གསུངས་པ་དེ། རྒྱུ་འབྲས་ཀྱི་ཁྲིད་འདི་
66



༄༅། །སྙིང་ཐིག་སྔོན་འགྲོའི་ཟིན་བྲིས།
ཡིན་ཏེ། སྲིད་པ་རིགས་དྲུག་གི་གནས་རིས་འདྲ་མི་འདྲ་ལུས་རྟེན་འདྲ་མི་འདྲ།
བདེ་སྡུག་འདྲ་མི་འདྲ། ཚེ་ཚད་འདྲ་མི་འདྲ་སོགས་ཐམས་ཅད་ལས་རྒྱུ་འབྲས་
ལས་བྱུང་བ་ཡིན་ཏེ། དེ་ལ་སྟོན་པ་བཅོམ་ལྡན་འདས་ཀྱི་ལྟ་བ་བཀའ་རྟགས་
ཀྱི་ཕྱག་རྒྱ་དེ་ཡེ་དྷརྨ་ནས་ཤ་མ་ཎའི་བར་དེ་ཡིན། དེའི་མགོར་ཨོཾ་བདེ་ལེགས་
དང་མཇུག་གི་སྭཱ་ཧཱ་གཞི་ཚུགས་ཟེར་བ་ཡིན། དེ་གཉིས་ནི་པཎྜི་ཏ་ཐམས་
ཅད་ཀྱིས་རབ་གནས་དང་བཀྲ་ཤིས་རྣམས་ལ་དགོངས་ནས་བཞག་པ་ཡིན།
ཡེ་དྷརྨ་དེ་བོད་སྐད་དུ་བསྒྱུར་ན། ཆོས་རྣམས་ཐམས་ཅད་རྒྱུ་ལས་བྱུང་བ་དང་།།
དེ་ཡི་རྒྱུ་དང་དེ་འགོག་གང་ཡིན་པ། །དེ་བཞིན་གཤེགས་པ་ཉིད་ཀྱིས་བཀའ་
བསྩལ་པ། །དེ་སྐད་གསུངས་པའི་ཚུལ་ཅན་དགེ་སྦྱོང་ཆེ། །ཞེས་པ་ཡིན་པས།
དང་པོ་ཆོས་རྣམས་ཐམས་ཅད་མང་ཚིག་ཡིན་པས་དེ་ལྟ་བུའི་ཆོས་མང་པོ་དེ་གང་
ཡིན་ན་ཤེས་བྱ་འཁོར་འདས་ལམ་གསུམ་གྱིས་བསྡུས་པའི་ཆོས་རྣམས་
ཡིན༑ དེ་ལ་ནང་པ་སངས་རྒྱས་ཀྱི་ལུགས་ལ་རྒྱུ་དང་ལས་ལས་བྱུང་བ་རྟེན་
ཅིང་འབྲེལ་བར་འབྱུང་བའི་ཆོས་ཐམས་ཅད་རྒྱུ་ལས་བྱུང་བ་ཡིན། དེ་ལ་དང་
པོ་ཕྱི་རོལ་པའི་ལུགས་ལ་རྒྱུ་ལས་མ་བྱུང་པའམ། རྒྱུ་མེད་པ་ལས་བྱུང་བར་
འདོད་པའི་ལྟ་ལོག་སུམ་བརྒྱ་དྲུག་ཅུ་ཡོད། དེ་རྣམས་བསྡུ་ན་ཏརྐ་སྡེ་ལྔའམ་
རྟོག་གེ་སྡེ་ལྔར་འདུ། དེ་བསྡུ་ན་རྟག་ཆད་གཉིས་ལ་འདུ། དང་པོ་ཆད་ལྟ་
ཚང་གིས་གོའུ་ཏ་མ་དང་རྟག་ལྟ་བའི་ལུགས་གཉིས་ཀ་དེ་ནོར་བ་ཡིན་ཏེ་ཆོས་
ཐམས་ཅད་ངོ་བོ་ཉིད་ལས་བྱུང་བ་ཡིན། དཔེར་ན་ད་ལྟའི་ལུས་འདི་ནམ་མཁའ་
ལ་འཇའ་ཚོན་ཤར་བའམ་སྤང་ལ་ཤ་མོང་བརྡོལ་བ་ལྟར་སྣང་བ་ཡིན་ཏེ་ལུས་
ནི་ཁ་བ་ལྟ་བུ་དང་སེམས་སྤྱང་ཁུའི་རྗེས་ལྟ་བུ་ཡིན་ཏེ་ཁ་བ་ཞུ་འགྲོ་སྐབས་



མཁན་ཆེན་ངག་གི་དབང་པོས་མཛད།
སྤྱང་ཁུའི་རྗེས་མེད་འགྲོ་བ་ལྟར་ད་ལྟའི་སྣང་བ་ཙམ་ལས་ཚེ་ཕྱི་མ་ཐར་པ་
གྲོལ་བ་ཐམས་ཅད་མེད་པར་འདོད་དེ། འཆི་བའི་ཚེ་ལུས་ནི་འབྱུང་བཞིའི་
ཁམས་ལ་དེངས་འགྲོ། སེམས་ནི་དེའི་བག་ལ་ཞ་ནས་མེད་འགྲོ་བ་ཡིན་ཏེ་
དབང་ཕྱུག་ནག་པོའི་གཞུང་ལས། ཉི་ཤར་ཆུ་བོ་ཐུར་དུ་འབབ་པ་དང༌། །
སྲན་ཟླུམ་ཚེར་མ་གཟེང་རིང་རྣོ་བ་དང་། །རྨ་བྱའི་མདོངས་བཀྲ་ལྟ་ན་སྡུག་
པ་རྣམས། །སུས་ཀྱང་མ་བྱས་ངོ་བོ་ཉིད་ལས་བྱུང་། །ཞེས་སོ། །རྟག་ལྟ་བའི་
ལུགས་ལ། གོའུ་ཏ་མའི་ལུགས་དེ་ནོར་བ་ཡིན། ཚེ་སྔ་ཕྱི་ཡོད་ཀྱང་ལས་རྒྱུ་
འབྲས་ལས་བྱུང་བ་མིན། བྱེད་པ་པོ་གཞན་ཞིག་གིས་བྱས་པ་ཡིན་ཏེ། སུས་
བྱེད་ན་ལྷ་ཆེན་དབང་ཕྱུག་ཆེན་པོ་རྟག་པ་གཅིག་པུ་རང་དབང་ཅན་ཞིག་གིས་
བྱས་པ་ཡིན་ཏེ། དེ་ལ་བྱིས་པ་དང་བ་གླང་གི་ཤས་མཆོད་ན་དེ་མགུ་ནས་
འཇིག་རྟེན་ལ་བདེ་བ་སྟེར་འོང་། མ་མགུ་ན་འཇིག་རྟེན་ལ་མི་བདེ་བ་སྟེར་
འོང་བས། བདེ་སྡུག་གཞན་གྱིས་བྱས་པའམ། ཡང་ན་གཙོ་བོ་ཞེས་བྱ་བ་
བདེ་སྡུག་བཏང་སྙོམས་གསུམ་མམ་འདོད་ཆགས་ཞེ་སྡང་གཏི་མུག་གསུམ་
ཆ་མཉམ་པ་ལ་གཙོ་བོའི་གོ་ཁུག་བཏགས་པ་ནམ་མཁའ་ལས་རྡུལ་སྤྲུལ་པ་དེ་ལ་
ནང་ཤེས་རིག་གི་སྐྱེས་བུ་རྟག་པས་ལོངས་སྤྱོད་ནས་མཐར་ཤེས་པས་གཙོ་
བོས་སྤྲུལ་པ་ཡིན་པར་ཤེས་པའི་ཚེ་གཙོ་བོ་ངོ་ཚ་ནས་བྲོས་པ་ན། གཙོ་
བོའི་རྣམ་འགྱུར་ཐམས་ཅད་གཙོ་བོའི་ཀློང་དུ་ནུབ་ནས་སྐྱེས་བུ་རྣམ་འགྱུར་
དང་བྲལ་བའི་ཚེ་ཐར་བ་ཐོབ་པར་འདོད་ལ་སྙིང་གི་ནང་ན་བསམ་གྱིས་མི་
ཁྱབ་པའི་བདག་རྟག་པ་ཆེ་ཆུང་མཐེ་བོང་ཙམ་དུ་ཡོད་པར་འདོད་པས་དཔེར་ན་ལུ
ས་འདི་རྫ་མ་ལྟ་བུ་ཡིན་ལ་ཤེས་པ་དེ་བྱིའུ་ལྟ་བུ་ཡིན་པས། ལུས་ཞིག་



༄༅། །སྙིང་ཐིག་སྔོན་འགྲོའི་ཟིན་བྲིས།
འགྲོ་བའི་ཚེ་ཤེས་པ་དེ་ལ་རང་དབང་ཡོད་བཞིན་དུ་གང་ལ་ཡང་འགྲོ་ཆོག་ཟེར།
ནང་པ་སངས་རྒྱས་པའི་ལུགས་ལ་རྟག་ཆད་གཉིས་ཀའི་འདོད་པ་དེ་ནོར་བ་
ཡིན༑ འཁོར་འདས་ལམ་གསུམ་གྱིས་བསྡུས་པའི་ཆོས་དེ་ཐམས་ཅད་རྒྱུ་
ལས་བྱུང་བ་ཡིན་ཏེ། རྒྱུ་ལས་ཇི་ལྟར་བྱུང་བའི་ཚུལ་འགྲོ་བ་ལྷ་དང་བཅས་
པ་ཚངས་པ་དང་བཅས་པ་བདུད་དགའ་རབ་དབང་ཕྱུག་དང་བཅས་པས་མི་
མཁྱེན༑ སྐྱེ་དགུའི་བདག་པོ་རྒྱལ་པོ་གཟུགས་ཅན་སྙིང་པོ་དང་རྒྱལ་པོ་མ་
སྐྱེས་དགྲ་དང་ཤར་པ་སོགས་ཀྱིས་མི་མཁྱེན། ཕྱི་རོལ་པའི་སྟོན་པ་སྡེ་དྲུག་
ལ་སོགས་པས་མི་མཁྱེན། ནང་པའི་སངས་རྒྱས་ཀྱི་སྲས་རྒྱལ་ཚབ་བྱམས་པ་
མགོན་པོ་དང་འཇམ་དཔལ་དབྱངས་ཀྱིས་ཀྱང་སངས་རྒྱས་ཀྱི་བཀའི་རྗེས་སུ་
འབྲང་ནས་སྟོན་པ་མ་གཏོགས་མི་མཁྱེན། དེའི་མཁྱེན་པ་དེ་མུར་ཐུག་པ་
ཞིག་ཡིན་པའི་རྒྱུ་མཚན་བག་ཆགས་ཀྱི་སྒྲིབ་པ་མ་སྤངས་བའི་ཕྱིར་རོ། །ཀླུ་
སྒྲུབ་ཐོགས་མེད་སོགས་རྒྱན་དྲུག་མཆོག་གཉིས་ལ་སོགས་པས་མི་མཁྱེན།
སློབ་མ་ཉན་ཐོས་དང་རང་རྒྱལ་དག་གིས་མི་མཁྱེན། དེ་དག་གི་རང་ལམ་
ཡང་སངས་རྒྱས་ཀྱི་བཀའི་རྗེས་སུ་འབྲང་བ་མ་གཏོགས་མི་མཁྱེན་ཏེ། ཉན་
ཐོས་ལ་མི་མཁྱེན་པའི་རྒྱུ་བཞི་ཡོད་པ་གནས་ཀྱིས་བསྐལ་པས་མི་མཁྱེན་པ་དང་
གཅིག དུས་ཀྱིས་བསྐལ་པས་མི་མཁྱེན་པ་དང་གཉིས། རྒྱུ་ཐུག་མེད་ཀྱི་
འབྲས་བུ་ཐུག་མེད་མི་ཤེས་པ་དང་གསུམ། སངས་རྒྱས་ཀྱི་ཆོས་རབ་ཏུ་མང་
པོ་མི་མཁྱེན་པ་དང་བཞི་ཡོད་པས་མི་མཁྱེན། དེའི་རྒྱུ་དེ་བཞིན་གཤེགས་པས་
གསུངས་ཞེས་པ་ནི་འཁོར་འདས་གཉིས་ཀ་རྒྱུ་ལས་བྱུང་བ་ཡིན་པས། དེའི་
རྒྱུ་དེ་བཞིན་གཤེགས་པས་གསུངས་པ་ན་ཆོས་ཐམས་ཅད་ཀྱི་གནས་ལུགས་དོན་



མཁན་ཆེན་ངག་གི་དབང་པོས་མཛད།
དམ་པའི་བདེན་པ་ཆོས་ཀྱི་དབྱིངས་ཡང་དག་པའི་མཐའ་ཆོས་སྐྱོན་མེད་པ་ཉིད་
དང་ཆོས་ཀྱི་གནས་ཉིད་དེ་དེ་ལྟ་བུའི་གནས་ལུགས་དེ་རྟོགས་བསྒོམ་མཐར་ཕྱིན་ཏེ་
ལྷག་མ་མ་ལུས་པ་མངོན་དུ་བྱས་ནས་ཆོས་ཐམས་ཅད་ཀྱི་གནས་ལུགས་
དོན་དམ་པའི་བདེན་པ་ཇི་ལྟ་བ་མཁྱེན་པའི་ཡེ་ཤེས། དེའི་སྟོང་ཉིད་དེ་རྟོགས་
པས་ཤེས་བྱ་འཁོར་འདས་ལམ་གསུམ་གྱིས་བསྡུས་པའི་ཆོས་ཐམས་ཅད་
དཔེར་ན་མེ་ལོང་ནང་ན་གཟུགས་བརྙན་ཤར་བའམ། སྐྱུ་རུ་ར་ལག་མཐིལ་
དུ་བཞག་པ་ལྟ་བུའི་ཅིག་ཅར་དུ་མཁྱེན་པ་དེ་ཇི་སྙེད་མཁྱེན་པའི་ཡེ་ཤེས་ཡིན།
དེ་ལ་དབྱེ་ན་ཤེས་བྱ་ཐམས་ཅད་མཁྱེན་པ་དང་ཉེར་མཁོ་ལྷག་པར་མཁྱེན་པ་
གཉིས་ལས། དང་པོ་ཤེས་བྱ་ཐམས་ཅད་མཁྱེན་པ་ནི་ལྷས་སྦྱིན་གྱི་གྲོང་ཁྱེར་
གྱི་འབྲུ་དང་ཉིན་སྲིབ་ཀྱི་རྩི་ཤིང་ནགས་ཚལ་ཐམས་ཅད་བསྲེགས་པའི་ཐལ་བ་
དང་ཀུ་ཤ་རྒྱ་མཚོ་ལ་རིམ་ཅན་དུ་བྱབ་པ་ལྟ་བུ་ལྷས་སྦྱིན་ལ་ལྐོག་གྱུར་དུ་ཡོད་
པ་ཐམས་ཅད་སངས་རྒྱས་ལ་མངོན་གྱུར་དུ་ཡོ ད་པ་ནི། ཇི་སྐད་དུ། རྨ་
བྱའི་མདོངས་བཀྲ་གཅིག་ལ་ཡང་། །རྒྱུ་ཡི་དབྱེ་བ་ཐ་དད་པ། །དེ་མཁྱེན་པ་
ནི་ཀུན་མཁྱེན་ཏེ། །ཀུན་མཁྱེན་ཡེ་ཤེས་མིན་པས་མིན། །ཞེས་པས། དེ་ནི་
གདུལ་བྱ་རྣམས་ལ་དད་པ་ཙམ་རེ་སྐྱེ་བ་མ་གཏོགས་དགོས་པ་ཆུང༌། ཉེར་
མཁོ་ལྷག་པར་མཁྱེན་པ་ནི་འཁོར་འདས་གཉིས་ཀྱི་རྒྱུ་འབྲས་མཁྱེན་པས་
འཁོར་བའི་རྒྱུ་ཀུན་འབྱུང་གི་བདེན་པ། འབྲས་བུ་སྡུག་བསྔལ་གྱི་བདེན་པ།
མྱང་འདས་ཀྱི་རྒྱུ་ལམ་གྱི་བདེན་པ། འབྲས་བུ་འགོག་པའི་བདེན་པ་སྟེ་དོན་
ལ་བདེན་བཞིའི་བླང་དོར་ཚུལ་བཞིན་མཁྱེན་པ་ཡིན། རྒྱུ་ལ་འགོག་པ་གང་
ཡིན་པ། །ཞེས་པས་འགོག་ཚུལ་ལ། ཕྱི་རོལ་པས་རྒྱུ་མི་འགོག་པར་འབྲས་
70



༄༅། །སྙིང་ཐིག་སྔོན་འགྲོའི་ཟིན་བྲིས།
བུ་འགོག་པར་འདོད་དེ། དཔེར་ན་རྒྱུ་དུག་འཐུང་བར་མི་འགོག་པར་འབྲས་
བུ་ནད་འགོག་པ་ལྟ་བུར་འདོད་ཀྱང་། འབྲས་བུ་འགོག་མི་ནུས་པས་རྒྱུ་འགོག་
དགོས་ཏེ་དཔེར་ན་དུག་མ་འཐུང་ན་ནད་མི་འབྱུང་བ་བཞིན་དུ་སྐྱེ་བ་ཕྱི་མ་ཕན་
ཆད་ཀྱི་རྒྱུ་ཀུན་འབྱུང་ལས་དང་ཉོན་མོངས་རྣམས་འགོག་དགོས་པས་དེ་ལ་
སྐྱེས་བུ་གསུམ་གྱི་རྒྱུ་འགོག་ཚུལ་ལ། དང་པོ་ཐར་པ་བྱང་ཆུབ་གསུམ་གྱི་ལམ་
བསྒྲུབ་པ་ལ་ལུས་རྟེན་ཁྱད་པར་ཅན་གཅིག་ལོན་དགོས་པས། སྐྱེས་བུ་ཆུང་
ངུས་ངན་སོང་གསུམ་པོ་སྡུག་བསྔལ་དུ་ཤེས་ཏེ་དེ་ལས་ཐར་འདོད་ཀྱི་བློས་
མཐོ་རིས་ལྷ་མིའི་གོ་འཕང་དོན་དུ་གཉེར་ནས་མི་དགེ་བ་བཅུ་སྤང་དགེ་བ་
བཅུ་བསྒྲུབ། དེའི་སྟེང་ལ་མི་གཡོ་པའི་ལས་བསམ་གཟུགས་བརྒྱད་བསྒོམས་
པས་མཐོ་རིས་ལྷ་མིའི་གོ་འཕང་ཐོབ་པ་ཡིན་ལ་དེ་ ནི་ལས་དགེ་བས་མི་དགེ་བ་
འགོག་པ་མ་གཏོགས། ཉོན་མོངས་འགོག་མི་ནུས་སྐྱེས་བུ་ཆེ་འབྲིང་གཉིས་
ཀས་སྲིད་པ་རིགས་དྲུག་པོ་ལས་བློ་ལྡོག་ནས་འཁོར་བ་རྒྱུ་འབྲས་གཉིས་སྤང་མྱང་
འདས་རྒྱུ་འབྲས་གཉིས་བླང་དགོས། དེ་ཡང་རྒྱལ་པོ་གསལ་རྒྱལ་གྱི་བུ་མོ་
དཔལ་ཕྲེང་སེངྒེ་སྒྲས་ཞུས་པའི་མདོ་ལས། བདེན་བཞི་བགྱི་བ་དང་བཅས་
པ་དང་། བགྱི་བ་མ་མཆིས་པ་གཉིས་གསུངས་པས། དང་པོ་སྐྱེས་བུ་འབྲིང་
གིས་འཁོར་བ་མཐའ་དག་སྡུག་བསྔལ་དུ་ཤེས་རུང༌། ཉན་རང་གཉིས་ཀའི་
ས་ན་ཉོན་མོངས་པ་ཅན་མ་ཡིན་པའི་མ་རིག་པ། ལྷན་སྐྱེས་ཀུན་བརྟགས་
གཉིས་ལས་ལྷན་སྐྱེས་ཀྱི་མ་རིག་པ་ཡིད་ཀྱི་རང་བཞིན་ཅན་གྱི་ལུས། ཟག་
མེད་ཀྱི་ལས་བསམ་གྱིས་མི་ཁྱབ་པའི་འཆི་འཕོ་སོགས། རྟེན་འབྲེལ་ཕྲ་བའི་
སྡུག་བསྔལ་མ་ཤེས་པས་སྡུག་བསྔལ་ཤེས་བྱ་དེ་ཡང་བགྱི་བ་དང་བཅས་པ་



མཁན་ཆེན་ངག་གི་དབང་པོས་མཛད།
ཡིན༑ ཀུན་འབྱུང་སྤང་བར་བྱ་བ་དེའི་ལས་ཉོན་གཉིས་སྤང་རུང་ཤེས་སྒྲིབ་མ་
སྤངས་པས་ཀུན་འབྱུང་སྤང་བར་བྱ་བ་བགྱི་བ་དང་བཅས་པ་ཡིན། ལམ་རྒྱུད་
ལ་བསྟེན་པར་བྱ་བ་དེ་ལ་གང་ཟག་གི་བདག་མེད་རྟོགས་ཆོས་བདག་རིལ་
པོར་འཛིན་པ་ཞིག་ནས་སིལ་བུར་རྟོགས་རུང་། ད་དུང་ཆེན་པོ་གསུམ་གྱི་ལྟ་
བ་མ་རྟོགས་པས་ལམ་བགྱི་བ་དང་བཅས་པ་ཡིན། འབྲས་བུ་དགྲ་བཅོམ་
པའི་གོ་འཕང་ཐོབ་རུང་སངས་རྒྱས་ཀྱི་འོད་ཟེར་གྱིས་འགོག་པ་ལས་བསླངས་
ནས་ད་གཟོད་སངས་རྒྱས་ཀྱི་གོ་འཕང་བསྒྲུབ་དགོས་པས་འགོག་པ་དེ་བགྱི་བ་དང་
བཅས་པ་ཡིན། དེའི་འཁོར་བ་རིགས་དྲུག་པོ་སྡུག་བསྔལ་དུ་ཤེས་ནས་
རང་ཐར་འདོད་ཀྱིས་བློས་ཀུན་ནས་བསླངས་ཏེ་འཁོར་བའི་སྡུག་བསྔལ་བསྐྱེད་
པར་བྱེད་པ་ཀུན་འབྱུང་ལས་དང་ཉོན་མོངས་གཉིས་ཀྱི་ཉོན་མོངས་པའི་རྩ་བ་
བདག་ཏུ་འཛིན་པ་འདི་ཡིན་པས། དེའི་གཉེན་པོ་བདག་མེད་རྟོགས་པའི་
ཤེས་རབ་ཡིན་པ་ལ། དང་པོ་ནས་ཤེས་རབ་ཞིག་རྒྱུད་ལ་བརྟེན་རྒྱུ་མེད་པས་
ངེས་འབྱུང་གི་བསམ་པས་ཀུན་ནས་བསླངས་ཏེ་སོ་ཐར་གྱི་སྒོར་ཞུགས་ཚུལ་
ཁྲིམས་རྣམ་པར་དག་པས་རྒྱུད་བསྡམ། དེའི་སྟེང་དུ་བསམ་གཟུགས་བརྒྱད་
བསྒོམ༔ དེའི་སྟེང་དུ་ཤེས་རབ་བསྐྱེད་དགོས་པས། དེ་ནི་གང་ཟག་གི་བདག་
ང་ཞེས་བྱ་བ་དེ་གང་ན་འདུག་ཕུང་པོ་ལྔ་དང་གཅིག་གམ་ཐ་དད་པར་བརྟག་ན་
གཅིག་དང་ཐ་དད་མེད་པའི་ཚུལ་གྱིས་བསྒོམ་པས་བདག་མེད་མངོན་གསུམ་
དུ་མཐོང་བ་རྒྱུན་ཞུགས་མཐོང་ལམ་ལྟ་བུ་ཡིན། ཕྱིར་འོང་ཕྱིར་མི་འོང་གཉིས་
སྒོམ་ལམ་ཡིན། ལས་ཀྱི་རྩ་བ་ཉོན་མོངས་དང་དེའི་རྩ་བ་ངར་འཛིན་མེད་པར་
རྟོགས་པས། དཔེར་ན་སྒྱུ་མ་མཁན་གྱི་རྒད་པོ་བསད་ན་སྒྱུ་མའི་འཁྲུལ་འཁོར་



༄༅། །སྙིང་ཐིག་སྔོན་འགྲོའི་ཟིན་བྲིས།
ཤུགས་ཀྱིས་ལྡོག་འགྲོ་བ་ལྟར་ངར་འཛིན་གྱིས་བསྐྱེད་པའི་ལས་ཉོན་གཉིས་
ལྡོག་ནས་འབྲས་བུ་དགྲ་བཅོམ་པ་ལྷག་བཅས་ཀྱི་མྱང་འདས་དང་ལྷག་མེད་
གཉིས་ཐོབ་པ་མི་སློབ་པའི་ལམ་ཡིན། སྐྱེས་བུ་ཆེན་པོས་འཁོར་བ་མཐའ་
དག་དང༌། ཞི་བ་ཉན་རང་གི་མཐའ་ལ་བློ་ལྡོག་ནས་དེ་ཕན་ན་སྡུག་བསྔལ་
ཤེས་བྱ་གཞན་མེད་པས་སྡུག་བསྔལ་ཤེས་བྱ་བགྱི་བ་མ་མཆིས་པ་ཡིན། ཀུན་
འབྱུང་སྤང་བྱ་དེ་ཡང་ལས་དང་ཉོན་མོངས་ཤེས་བྱ་བག་ཆགས་དང་བཅས་
པ་ཡིན་པས། དེ་ལས་ཀུན་འབྱུང་སྤང་བྱ་མེད་པས་ཀུན་འབྱུང་སྤང་བར་
བྱ་བ་བགྱི་བ་མ་མཆིས་པ་ཡིན། ལམ་བདེན་ལ་ཆོས་ཐམས་ཅད་ཀྱི་གནས་
ལུགས་དོན་དམ་པའི་བདེན་པ་བདག་མེད་གཉིས་ཀྱི་རང་བཞིན་ཅན་རྟོགས་
པས༑ ལམ་རྒྱུད་ལ་བརྟེན་པར་བྱ་བར་བགྱི་བ་མ་མཆིས་པ་ཡིན། འབྲས་བུ་
སངས་རྒྱས་ཆོས་ཀྱི་སྐུ་ཐོབ་པས་དེ་ཕན་ན་ཐོབ་བྱ་གཞན་མེད་པས་འགོག་པ་
བགྱི་བ་མ་མཆིས་པ་ཡིན། ད་སྐྱེས་བུ་ཆེན་པོས་སྲིད་ཞི་གཉིས་ཀ་ལས་བློ་ལྡོག་
ནས་ངེས་འབྱུང་ཆེན་པོས་ཀུན་ནས་བསླངས་ཏེ་རིང་ལམ་མཚན་ཉིད་ཐེག་པ་སོགས་
ཀྱི་མདོ་སྔགས་གཉིས་ཀྱི་སྡོམ་པས་རྒྱུད་བསྡམ་བསམ་གཟུགས་བརྒྱད་
དང་སྔགས་ཀྱི་བསྐྱེད་རྫོགས་གཉིས་སྒོམ་པ་ནི་བསམ་གཏན་ཡིན་ལ་དེའི་སྟེང་
དུ་ཆེན་པོ་གསུམ་གྱི་ལྟ་བ་རྟོགས་པ་ཤེས་རབ་ཡིན། ཉན་རང་ནས་ཨ་ནུ་མན་
ཆད་ཀྱི་རྟོག་པས་རྟོག་པ་འདུལ་བ་ཡིན། ཨ་ཏིའི་སྤྲོས་བྲལ་ཀ་དག་གི་ལྟ་བ་
གཅིག་པུའི་རང་ངོ་བསྐྱངས་པས་དེའི་བཟང་ངན་གྱི་རྟོག་པ་ཐམས་ཅད་ཡེ་ཤེས་ཆེན་
པོ་དེའི་ཀློང་དུ་དག་གྲོལ་ཞིག་ཆད་ནས་ལས་ཉོན་ཤེས་བྱ་བག་ཆགས་ཀྱི་
སྒྲིབ་པ་མ་ལུས་པ་བཅོམ་ནས་སངས་རྒྱས་ཆོས་ཀྱི་སྐུ་ཐོབ། དེ་ལས་



མཁན་ཆེན་ངག་གི་དབང་པོས་མཛད།
གཟུགས་སྐུ་འགགས་པ་མེད་པ་ལོངས་སྐུ་དང་སྤྲུལ་སྐུས་འགྲོ་བའི་དོན་མཛད་
པ་ཡིན་ནོ། །དེ་ལྟ་བུའི་བདེན་པ་བཞིའི་རྣམ་པར་བཞག་པ་དེ་སྟོན་པ་རྫོགས་
པའི་སངས་རྒྱས་བཅོམ་ལྡན་འདས་མཉམ་མེད་ཤཱཀྱའི་རྒྱལ་པོ་ཤཱཀྱ་སེངྒེ་དེས་
དེ་སྐད་དུ་གསུངས་པ་ཡིན། དེ་རྣམས་ནི་བསྟན་པ་སྤྱིའི་སྡོམ་དུ་གསུངས་པ་
ཡིན་ནོ། །ད་ཉམས་སུ་བླང་བྱ་ལ་སྤང་བྱ་མི་དགེ་བའི་ལས་དང༌། བསྒྲུབ་བྱ་
དགེ་བའི་ལས་དང་། ཐམས་ཅད་ལས་ཀྱི་རང་བཞིན་དུ་བསྟན་པ་དང་གསུམ་
ལས༑ དང་པོ་སྤང་བྱ་མི་དགེ་བའི་ལས་བཤད་པ་དང་འབྲས་བུ་བཤད་པ་
གཉིས་ལས། དང་པོ་མི་དགེ་བའི་ལས་དེ་ལ་མུ་དང་མཐའ་མེད་པ་ཞིག་ཡོད་
ནའང་དེ་ཐམས་ཅད་བསགས་པའི་སྒོ་ནས་བསྡུ་ན་ལུས་ཀྱི་མི་དགེ་བ་གསུམ་
སོགས་བཅུའོ། །ལས་ཀྱི་ཀུན་ནས་སློང་བར་བྱེད་པ་པོ་ནི་དུག་གསུམ་ཡིན་ཏེ།
དབུ་མ་རིན་ཆེན་ཕྲེང་བ་ལས། འདོད་ཆགས་ཞེ་སྡང་གཏི་མུག་གསུམ། །དེས་
བསྐྱེད་ལས་ནི་མི་དགེ་བའོ། །ཞེས་པས། དུག་གསུམ་པོ་དེ་ངོ་བོ་ཉིད་ཀྱིས་
མི་དགེ་བ་དང་དེའི་ཀུན་ནས་བསླངས་པའི་ལས་དེ་ལ་མཚུངས་ལྡན་གྱི་མི་
དགེ་བ་ཞེས་བྱ། ཉོན་མོངས་པས་ཀུན་ནས་སློང་བར་བྱེད་པ་པོ་ནི་གཞུང་གི་
ལུགས་ལ་སེམས་བྱུང་སེམས་པ་དང་། མན་ངག་གི་ལུགས་ལ་ཡིད་རྟོག་བཅས་
ཡིན་ལ། ཉོན་མོངས་པ་དེ་སྐྱེ་བའི་ཚེ་ཡུལ་ལ་བརྟེན་ནས་སྐྱེ་དགོས་པས་ཡུལ་
ཡིད་དུ་འོང་བ་ལ་བརྟེན་ནས་འདོད་ཆགས། མི་འོང་བ་ལ་བརྟེན་ནས་ཞེ་
སྡང་། བར་མ་ལ་བརྟེན་ནས་གཏི་མུག་རྣམས་འབྱུང་བ་ཡིན་ནོ། །འབྲས་བུ་
ལ་བཞི་སོགས། ཁྲིད་ཡིག་རྒྱས་པར་ཞལ་འཕང་མཆན། གཉིས་པ་བསྒྲུབ་བྱ་དགེ་བའི་
ལས་དེ་བསམ་གྱིས་མི་ཁྱབ་པ་མུ་དང་མཐའ་མེད་པ་ཞིག་ཡོད་ནའང་། དེ་བསགས་
74



༄༅། །སྙིང་ཐིག་སྔོན་འགྲོའི་ཟིན་བྲིས།
པའི་སྒོ་ནས་བསྡུ་ན་ལུས་ཀྱི་དགེ་བ་གསུམ་སོགས་ཀུན་ནས་སློང་བར་བྱེད་པ་དེ་
ལ། ཇི་སྐད་དུ། མ་ཆགས་མི་སྡང་གཏི་མུག་མེད། །དེས་བསྐྱེད་ལས་ནི་དགེ་བ་འོ། །
ཞེས་པས། མི་དགེ་བ་བཅུ་བསྒྲུབ་མི་ཉན་བསམ་ནས་ཕྱིན་ཆད་སྲོག་ལ་བབ་ཀྱང་
མི་དགེ་བ་བཅུ་མི་བྱེད་བསམ་པ་དེ་མི་དགེ་བ་བཅུ་སྤངས་ཀྱི་ཚུལ་ཁྲིམས་ཡིན། དགེ་
བཅུ་ཁྱད་པར་བ་སྲོག་གཅོད་པ་སྤངས་ནས་སྲོག་སྐྱབས་པ་སོགས་ཡིན། འབྲས་བུ་
བཞིའོ། །དེ་ལྟ་བུའི་མི་དགེ་བའི་ལས་དང་། དགེ་བའི་ལས་གཉིས་བསྒོམ་དུས་རྒྱུ་
འབྲས་ཐོ་གཏུགས་ནས་བསམ་དགོས་སོ། །གསུམ་པ་ཐམས་ཅད་ལས་ཀྱི་རང་
བཞིན་དུ་བསྟན་པ་ལ། མདོ་ལས། ལུས་ཅན་དག་གི་ལས་རྣམས་ནི། །བསྐལ་པ་
བརྒྱར་ཡང་ཆུད་མི་ཟ། །ཞེས་གསུངས། ལས་དེ་ལ་གཅིག་ཏུ་དཀར་བའི་ལས་དང་།
གཅིག་ཏུ་གནག་པའི་ལས། དཀར་ནག་འདྲེས་མའི་ལས་དང་གསུམ། གཅིག་ཏུ་
དཀར་བའི་ལས་ནི་མཐའ་གཅིག་ཏུ་བསམ་སྦྱོར་གཉིས་ཀ་དགེ་བ་ཡིན། དེའི་
འབྲས་བུ་ལྷ་དང་མི་ཡི་བདེ་འབྱོར་ཆེ་ཤོས་རྣམས་སུ་སྐྱེ། གཅིག་ཏུ་གནག་པའི་
ལས་ནི། བསམ་སྦྱོར་གཉིས་ཀ་མི་དགེ་བ་ཡིན་པས་ངན་སོང་གསུམ་གྱི་སྡུག་
བསྔལ་ཆེ་ཤོས་རྣམས་སུ་སྐྱེ། གསུམ་པ་འདྲེས་མའི་ལས་ནི་བསམ་པ་དཀར་ལ་
སྦྱོར་བ་གནག་པའི་ལས་དེད་དཔོན་སྙིང་རྗེ་ཅན་གྱིས་མི་ནག་མདུང་འཐུང་ཅན་བསད་
པ་ལྟ་བུ་རང་འདོད་ཀྱི་འཁྲི་བ་མེད་ན་བྱང་ཆུབ་སེམས་དཔའ་ལ་ལུས་ངག་གི་
མི་དགེ་བ་བདུན་གནང་བའི་སྐབས་ཡོད་པ་ལྟ་བུའོ། །བསམ་པ་གནག་ལ་
སྦྱོར་བ་དཀོར་བའི་ལས་ནི་ཀུན་སློང་ཚེ་འདི་སྒྲུབ་འདོད་ཀྱིས་ཀུན་ནས་བསླངས་
ཏེ༑ སྦྱོར་བ་དགེ་བའི་ལས་སྒྲུབ་པ་ལྟ་བུ་ཡིན། བསམ་སྦྱོར་འདྲེས་མའི་ལས་
ནི་ཐང་འགའ་བསམ་སྦྱོར་གཉིས་ཀ་དཀར་བ་དང༌། ཐང་འགའ་བསམ་སྦྱོར་
75



མཁན་ཆེན་ངག་གི་དབང་པོས་མཛད།
གཉིས་ཀ་གནག་པའི་ལས་ཡིན་པས་དེའི་འབྲས་བུས་གླིང་བཞིའི་མི་དང་ལྷ་
འཐོར་བུ་རྣམས་སུ་སྐྱེ་བ་ཡིན་ནོ། །ལས་མ་བྱས་པ་དང་མི་འཕྲད། བྱས་པ་
ཆུད་མི་ཟ། ཉེ་དུ་ལོངས་སྤྱོད་སོགས་ཀྱི་རྗེས་སུ་མི་འབྲང་ལས་བསགས་པ་པོ་
འབའ་ཞིག་གི་རྗེས་སུ་འབྲང་བ་ཡིན་ཏེ། དེ་ལྟ་བུའི་ལས་དེ་ས་ལ་མི་སྨིན་རྡོ་ལ་མི་
སྨིན་ཤེས་རྒྱུད་ཀྱིས་ཟིན་པའི་ཕུང་པོ་འབའ་ཞིག་ལ་སྨིན། དེ་ལྟར་སྨིན་པའི་
ཚུལ་མཐོང་ཆོས་མྱོང་འགྱུར་གྱི་ལས་དང་། སྐྱེས་ནས་མྱོང་འགྱུར་གྱི་ལས།
ལན་གྲངས་གཞན་ལ་མྱོང་འགྱུར་གྱི་ལས་གསུམ་ལས། མཐོང་ཆོས་མྱོང་འགྱུར་
གྱི་ལས་དེ་ལ་དགེ་སྡིག་གཉིས། སྡིག་པའི་འབྲས་བུ་ཉི་འོག་གི་རྒྱལ་ཁབ་ས་
འོག་ཏུ་སོང་བ་ལྟ་བུའོ། །དགེ་བའི་འབྲས་བུ་རྒྱལ་པོ་གསལ་རྒྱལ་གྱི་བུ་མོ་
རྡོ་རྗེ་ལྟ་བུའོ། །སྐྱེས་ནས་མྱོང་འགྱུར་གྱི་ལས་མཚམས་མེད་པའི་ལས་ཡིན།
ལན་གྲངས་གཞན་ལ་མྱོང་འགྱུར་མི་རྟ་སོགས་བསད་པའི་སྡིག་པ་ཡིན། ལས་དེ་
མི་བམ་མི་རུལ་མི་སྐམ་པར་ཆུད་མི་ཟ། ཆུད་ཟ་བར་བྱེད་པ་ལ་ཡང་ན་འབྲས་
བུ་མྱོང་ནས་འཛད་ལ། ཡང་ན་སྡིག་པ་ལ་བྱང་སེམས་མན་ཆད་ཀྱི་གཉེན་པོ་
སྟོབས་བཞི་ཚང་བའི་སྒོ་ནས་བཤགས་ན་ལས་དེ་ཇེ་སྲབ་ལ་འགྲོ་སྟེ། དཔེར་
ན་ཁ་བ་ཉི་མས་སྲབ་པ་ལྟ་བུའོ། །བྱང་ཆུབ་སེམས་དཔས་བྱང་ཆུབ་ཀྱི་སེམས་
རྒྱུད་ལ་སྐྱེས་ན་སྡིག་པ་མ་བཤགས་ན་ཡང་རང་དག་ལ་འགྲོ་སྟེ་དཔེར་ན་ཉི་མས་
མུན་པ་བསལ་བ་བཞིན་ནོ། །དགེ་བ་ཡང་ཆུད་ཟད་དེ་དགེ་རྩ་ཟད་པའི་རྒྱུ་
བཞིས་ཆུད་འཛད་པ་ཡིན། ལས་དེ་དག་བསགས་པའི་གཞི་ནི་དབུ་མ་བས་
བསགས་པའི་གཞི་མེད་པར་འདོད་དེ་ལས་བསགས་དུས་སྟོང་པར་འགགས་
ནས་མྱོང་དུས་སྟོང་པ་རྟེན་འབྱུང་དུ་ཤར་ནས་མྱོང་བ་ཡིན་ཟེར། སེམས་ཙམ་



༄༅། །སྙིང་ཐིག་སྔོན་འགྲོའི་ཟིན་བྲིས།
པས་ཀུན་གཞི་དང་སྔགས་ཀྱི་ལུགས་ལ་མ་དག་པའི་རླུང་སེམས་ཀྱི་ཆ་ན་རིགས་
དྲུག་གི་ས་བོན་དྲུག་གནས་པས་ལས་ཀྱི་འགོ་གཞིར་འདོད་དོ། །ལས་མྱོང་བ་
པོ་ནི་སངས་རྒྱས་ཡར་གཅད་རྒྱུ་མེད། སེམས་ཅན་མར་གཅད་རྒྱུ་མེད།
སངས་རྒྱས་སྲས་དང་སློབ་མ་རིག་པ་འཛིན་པའི་ཚོགས་སོགས་ཐམས་ཅད་ཀྱི་མྱོང་
དགོས། ལས་དེ་ལྕི་ཡང་བྱེད་ཚུལ་ལ་ཀུན་སློ ང་གསུམ་ལས། རྟག་
པའི་ཀུན་སློང་། མངོན་ཞེན་གྱི་ཀུན་སློང༌། གཉེན་པོ་མེད་པའི་ཀུན་སློང་།
དེ་གསུམ་དགེ་སྡིག་གཉིས་ཀ་ལ་འདྲ། ཡོན་ཏན་གྱི་ཞིང་ཕན་བཏགས་པའི་
ཡུལ༑ སྡུག་བསྔལ་བའི་ཡུལ་ལས། དཀོན་མཆོག་གི་ཞིང་ལ་བརྟེན་ནས།
དགེ་མི་དགེ་བཅུ་བསགས་པ་དང༌། ཁྱད་པར་རྡོ་རྗེ་ཐེག་པའི་ལུགས་ལ་བླ་
མ་དཀོན་མཆོག་ཀུན་འདུས་ཀྱི་ངོ་བོ་ཡིན་པས། དེ་ལ་བརྟེན་པའི་དགེ་སྡིག་
གང་བསགས་ཀྱང་ཉེས་པ་དང་ཕན་ཡོན་ཆེ། ཕན་བཏགས་པའི་ཡུལ་ཕ་མ་
སོགས༑ རང་ལ་ཕན་བཏགས་པ་ལ་ཕན་གནོད་བྱེད་པ་ཕན་ཡོན་དང་ཉེས་
པ་ལྕི་བ་ཡིན། སྡུག་བསྔལ་བའི་ཡུལ་ནད་པ་དང་སྡུག་བསྔལ་ཅན་སོགས་
ལ་བརྟེན་པའི་དགེ་སྡིག་གི་ལས་དེ་དག་ཕན་ཡོན་དང་ཉེས་པ་ལྕི་བ་ཡིན།
དེ་ལྟ་བུའི་ལས་དེ་མྱོང་བ་ལ་དུས་སྔ་ཕྱིའི་གོ་རིམ་ནི། ལས་ཀྱི་འབྲས་བུ་ལྕི་
གང་དང་། །ཉེ་བ་གང་དང་གོམས་པ་གང་། །སྔར་བྱས་གང་ཡིན་དེ་དག་ནི། །
ཐོག་མ་ཉིད་དུ་སྨིན་པར་འགྱུར། །ཞེས་པས། དེ་ལྟ་བུའི་དགེ་སྡིག་གི་ལས་
གཉིས་པོ་དེའི་འབྲས་བུ་གང་སྔོན་དུ་མྱོང་བ་ཡིན་ཞེ་ན་དགེ་སྡིག་གཉིས་ཀྱི་
འབྲས་བུ་གང་ལྕི་བ་དེ་སྔོན་དུ་མྱོང་བ་ཡིན་ལ། ལྕི་ཡང་མཉམ་ན་འཆི་ཁའི་
མཚམས་སྦྱོར་གང་གིས་ཉེ་བ་དེ་སྔོན་དུ་མྱོང་ལ། འཆི་ཁའི་མཚམས་སྦྱོར་



མཁན་ཆེན་ངག་གི་དབང་པོས་མཛད།
ཡང་མཉམ་ན་སྔར་གོམས་ཤུགས་གང་ཆེ་བ་དེ་སྔོན་དུ་མྱོང་ལ། གོམས་ཤུགས་
ཀྱང་འདྲ་ན། སྔར་བྱས་པའི་གོ་རིམ་ལྟར་གང་སྔོན་དུ་བྱས་པ་དེ་ཐོག་མ་ཉིད་
དུ་སྨིན་པ་ཡིན་པས་ཤེས་པར་བྱའོ། །ད་ནི་དེ་ལྟ་བུའི་ལས་དགེ་བ་བཅུ་ལྟ་
བུ་དེ་ཡང་སྲིད་པ་སྒྲུབ་པའི་ལས་དང་། ཞི་བ་སྦྱོར་བའི་ལས་གཉིས།, གང་
དུ་འགྲོ་མི་འགྲོའི་ཚུལ་རང་རྒྱུད་ལ་བརྟགས་ཏེ་ཀུན་སློང་མངོན་མཐོ་དོན་གཉེར་
གྱི་བསམ་པས། དགེ་བ་བཅུ་དང་བསམ་གཟུགས་བརྒྱད་བསྒོམས་པས་མཐོ་
རིས་ཐོབ་པ་སྲིད་པ་སྒྲུབ་པའི་ལས་དང་། རང་སྲིད་པ་རིགས་དྲུག་གི་གནས་
ལས་ཐར་ནས་ཐར་པའི་གོ་འཕང་དོན་དུ་གཉེར་ནས་དགེ་བ་བཅུ་སྒྲུབ་ན་སྐྱེས་བུ་
འབྲིང་གི་ཞི་བ་སྦྱོར་བའི་ལས་ཡིན་རུང་། དེ་ཐབས་རྐྱང་པ་ཡིན་པས་ཤེས་
རབ་ཀྱིས་ཟིན་དགོས་སོ། །སྐྱེས་བུ་ཆེན་པོས་ཐམས་ཅད་མཁྱེན་པའི་གོ་འཕང་
དོན་དུ་གཉེར་ནས་དགེ་བཅུ་སྒྲུབ་ན་སྐྱེས་བུ་ཆེན་པོའི་ཞི་བ་སྦྱོར་བའི་ལས་ཡིན།
དམ་པ་གསུམ་དང་ལྡན་པས་ཉམས་སུ་ལེན་དགོས། དེ་ལྟ་བུའི་ལས་རྣམས་རྟེན་
འབྲེལ་ཡིན་ཏེ་རྒྱུ་དགེ་སྡིག་ལ་ལྟོས་ནས་འབྲས་བུ་བདེ་སྡུག་འབྲེལ་བར་འབྱུང་
བས་རྟེན་ཅིང་འབྲེལ་བར་འབྱུང་བའོ། །དེ་ཡང་ཀླུ་སྒྲུབ་ཀྱིས། རྟེན་ཅིང་འབྲེལ་
འབྱུང་མ་གཏོགས་པ། །ཆོས་འགའ་ཡོད་པ་མ་ཡིན་ནོ། །ཞེས་ གསུངས་ པ་ལྟར།
རྒྱུ་དཔྱིད་ཀྱི་ས་བོན་འདེབས་རྒྱུ་མེད་ན་སྟོན་གྱི་འབྲས་བུ་ནས་མི་འབྱུང་བས་རྒྱུ་ད
པྱིད་ཀྱི་ནས་དེ་ལ་བརྟེན་ནས་འབྲས་བུ་འབྲེལ་བར་འབྱུང་བའོ། །རྒྱུ་
ལོག་ལྟ་དང་ཞེ་སྡང་སོགས་མེད་ན་འབྲས་བུ་སྡུག་བསྔལ་བ་མེད་པ་ཡིན་པས།
རྒྱུ་ལོག་ལྟ་དང་ཞེ་སྡང་སོགས་ལ་བརྟེན་ནས་འབྲས་བུ་འབྲེལ་བར་འབྱུང་
བའོ༑ །རྒྱུ་དགེ་བཅུ་ལྟ་བུ་མ་བསྒྲུབ་ན་འབྲས་བུ་ལྷ་མིའི་གོ་འཕང་མི་ཐོབ་པ་



༄༅། །སྙིང་ཐིག་སྔོན་འགྲོའི་ཟིན་བྲིས།
ཡིན་རུང་། རྒྱུ་དགེ་བ་བཅུ་བསྒྲུབས་པས་འབྲས་བུ་མངོན་མཐོ་ལྷ་མིའི་གོ་
འཕང་ཐོབ་པ་རྟེན་ཅིང་འབྲེལ་བར་འབྱུང་བའོ། །དེ་བཞིན་དུ་རྒྱུ་བྱང་ཆུབ་
གསུམ་གྱི་ལམ་དང༌། འབྲས་བུ་བྱང་ཆུབ་གསུམ་གྱི་གོ་འཕང་རྟེན་ཅིང་འབྲེལ་
བར་འབྱུང་བའོ། །དེ་ཐམས་ཅད་བདེན་གྲུབ་ལ་འཛིན་སྟངས་ཀྱིས་འཛིན་ན་
བདེན་གྲུབ་ལ་རྟེན་འབྲེལ་གྱི་བྱ་བྱེད་མི་རུང་བས། དེ་ཕྱིར་སྟོང་ཉིད་མ་གཏོགས་
པ༑ །ཆོས་འགའ་ཡོད་པ་མ་ཡིན་ནོ། །ཞེས་པས། རྒྱུ་ནས་ལྟ་བུ་དེ་བདེན་
པར་གྲུབ་པ་རང་གི་ངོ་བོས་གྲུབ་པ་རང་གི་མཚན་ཉིད་ཀྱིས་གྲུབ་པ་ཞིག་ཡིན་
ན་སྟོན་ལོ་ཐོག་སྐྱེད་པའི་བྱ་བ་བྱེད་མི་རུང་ན་ཡང་རྒྱུ་ནས་དེ་བདེན་པར་གྲུབ་པ་
མ་ཡིན། རང་གི་ངོ་བོས་གྲུབ་པ་མ་ཡིན་པས། འབྲས་བུ་བསྐྱེད་པའི་བྱ་བ་
བྱེད་རུང་བ་ཡིན་ཏེ། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བ་
ཡིན༑ །ཞེས་གསུངས་པ་བཞིན། རྒྱུ་ནས་ཞིག་ནས་འབྲས་བུ་མྱུ་གུ་བསྐྱེད།
མྱུ་གུས་སྡོང་བུ་སོགས་རིམ་གྱིས་བསྐྱེད་པས། རྒྱུར་མ་ཟད་སྟོན་གྱི་འབྲས་
བུ་དེ་ཡང་བདེན་པར་གྲུབ་པ་ངོ་བོས་གྲུབ་པ་རང་གི་མཚན་ཉིད་ཀྱིས་གྲུབ་པ་
ཞིག་ཡིན་ན་རྒྱུ་ལ་ལྟོས་མི་དགོས་པར་འབྲས་བུ་རང་ཚུགས་ཐུབ་པ་ཞིག་ཡིན་
དགོས་པས། དེ་ལྟར་ན་གཞོམ་གཞིག་ཐམས་ཅད་དང་བྲལ་བར་འགྱུར་བས་
བསྐྱེད་བྱ་སྐྱེད་བྱེད་ཀྱི་རྒྱུ་འབྲས་སུ་མི་རུང་ངོ༌། །དེ་བཞིན་དུ་ལོག་ལྟ་དང་ཞེ་
སྡང་སོགས་བདེན་པར་གྲུབ་པ་ངོ་བོས་གྲུབ་པ་རང་གི་མཚན་ཉིད་ཀྱིས་གྲུབ་པ་
ཞིག་ཡིན་ན། དང་པོ་ཉིད་ནས་ལོག་ལྟ་སོགས་རྟག་པར་ཚུགས་ཐུབ་ཡིན་
དགོས་པ་དང་། ཡུལ་ལ་མི་ལྟོས་པར་འགྱུར་བ་དང༌། རྣམ་རྟོག་གཞན་གྱིས་
བར་མི་ཆོད་པ་དང༌། འབྲས་བུ་སྡུག་བསྔལ་བསྐྱེད་མི་རུང་བའི་སྐྱོན་དུ་འགྱུར་



མཁན་ཆེན་ངག་གི་དབང་པོས་མཛད།
ཡང་༑ དེ་མ་ཡིན་པར་སྣང་ལ་རང་བཞིན་མེད་པ་དོན་དམ་དཔྱོད་པའི་རིག་
ངོ་ན་ལོག་ལྟ་ལ་སོགས་པའི་མི་དགེ་བའི་ལས་དེ་དག་རང་གི་ངོ་བོ་ཉིད་མ་སྐྱེས་
པས་ལས་སྟོང་པའོ། །ཞེས་དང་། སྟོང་ཉིད་ཅིར་ཡང་མ་ཡིན་པའི་རྩལ་ལས་
རྟེན་འབྱུང་འགགས་པ་མེད་པའི་རང་བཞིན་དུ་ཤར་བས་སྟོང་པ་ཉིད་ལས་སོ།།
དེ་ལྟར་སྟོང་དང་རྟེན་འབྱུང་དབྱེ་བསལ་མེད་པས་སྣང་བས་ཡོད་མཐའ་བསལ་
ཞིང་༑ སྟོང་པས་མེད་མཐའ་བསལ་བའི་སྣང་ལ་རང་བཞིན་མེད་པ་ཆུ་ནང་
གི་ཟླ་བ་ལྟ་བུ་དེ་ནི་སྟོང་པ་ཉིད་ལས་ལས་གཞན་མ་ཡིན། ལས་ལས་ཀྱང་
སྟོང་པ་ཉིད་གཞན་མ་ཡིན་ནོ་ཞེས་པའི་སྟོང་ཉིད་བཞི་སྦྱོར་གྱི་རིགས་པས་དཔྱད་པར་
བྱའོ། །རྒྱུ་དད་སོགས་བྱང་ཆུབ་གསུམ་གྱི་ལམ་བདེན་པར་གྲུབ་པ་རང་
གི་ངོ་བོས་གྲུབ་པ་རང་གི་མཚན་ཉིད་ཀྱིས་གྲུབ་པ་ཡིན་ན། ཡུལ་ལ་ལྟོས་མི་
དགོས་པ་དང༌། དེ་ལ་གཞན་གྱི་བར་མེད་པ་དང་། དེའི་འབྲས་བུ་བྱང་ཆུབ་
བསྐྱེད་པའི་བྱ་བ་བྱེད་མི་རུང་། འབྲས་བུ་བྱང་ཆུབ་གསུམ་གྱི་གོ་འཕང་དེ་བདེན་
པར་གྲུབ་པ་སོགས་ཡིན་ན་རྒྱུ་བསྒྲུབ་པས་འབྲས་བུ་བསྐྱེད་མི་རུང་ངོ༌། །དེ་
ལ་མཐའ་གཉིས་སེལ་ཚུལ་ནི། རྒྱུ་འབྲས་བུར་འཕོ་བ་མེད་ཅིང་སྐྱེ་བ་མེད་
པས་རྟག་པའི་མཐའ་དང་བྲལ། རྒྱུ་སྔོན་དུ་སོང་བ་ལ་བརྟེན་ནས། འབྲས་
བུ་འགགས་པ་མེད་པས་ཆད་པའི་མཐའ་དང་བྲལ་བ་སྟེ་དེ་ཐམས་ཅད་སྟོང་
པ་དང་སྟོང་པ་རྟེན་འབྱུང་དང་སྟོང་དང་རྟེན་འབྱུང་དབྱེ་བསལ་མེད་པར་བསྒྲུབ་
དགོས་སོ། །ལས་དེ་རྣམས་སུས་བསགས་ན་བཅོམ་ལྡན་འདས་ཀྱི་མདོ་སྡེ་
ལས། ལས་རྣམ་པར་རྟོག་པ་ལས་འབྱུང་གི་རྣམ་པར་མི་རྟོག་པས་ནི་མ་ཡིན་ནོ།།
ཞེས་དང་། བྱང་ཆུབ་སེམས་འགྲེལ་ལས། ཀུན་རྫོབ་ཉོན་མོངས་ལས་ལས་



༄༅། །སྙིང་ཐིག་སྔོན་འགྲོའི་ཟིན་བྲིས།
བྱུང་༑ །ལས་ནི་སེམས་ལས་བྱུང་བ་ཡིན། །སེམས་ནི་བག་ཆགས་རྣམས་ཀྱིས་
བསགས༑ །བག་ཆགས་བྲལ་ན་བདེ་བ་སྟེ། །བདེ་བའི་སེམས་ནི་ཞི་བ་ཉིད། །
ཅེས་དང༌། ལང་ཀར་གཤེགས་པ་ལས། ལེན་པའི་རྣམ་པར་ཤེས་པ་ཟབ་
ཅིང་ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་འབབ། །བདག་ཏུ་རྟོག་པར་
འགྱུར་ན་མི་རུང་གི། །ངས་འདི་བྱིས་པ་རྣམས་ལ་ཡོངས་མ་བསྟན། །ཞེས་
དང་༑ ཀུན་མཁྱེན་ཆེན་པོས། དེ་ལྟར་སྲིད་ཞིར་འདུ་བྱེད་ལས་ རྣམས་ ནི། །
སེམས་ལ་བརྟེན་ ཅིང་ སེམས་ ཉིད་འོད་ དུ་ གསལ། །མཁའ་བཞིན་ བྱེད་ པོ་ མི་
དམིགས་ སྤྲོས་ དང༌ བྲལ། །བདེན་ པ་ གཉིས་ དོན་རྟེན་ཅིང་འབྲེལ་བར་འབྱུང༌།།
ཞེས་ གསུངས། དེ་ལྟ་བུའི་བདེན་པ་བཞི་པོ་དེ་རྟེན་འབྲེལ་ཡིན། དེ་གང་ལས་
བྱུང་ན་དོན་དམ་པའི་བདེན་པ་དེ་ལས་བྱུང་བ་ཡིན། ཇི་ལྟར་བྱུང་ན་ཆོས་ཉིད་ངོ་
བོ་ཀ་ནས་དག་པའི་བདེན་པ་དེ་ལས་ཀུན་རྫོབ་རྒྱུ་འབྲས་བསླུ་བ་མེད་པའི་ཆོས་
ཐམས་ཅད་དཔེར་ན་ནམ་མཁའ་ལས་སྤྲིན་བྱུང་བ་དང༌། ཆུ་ལས་རླབས་བྱུང་
བ་དང་ཉི་མ་ལས་འོད་ཟེར་ བྱུང་བ་ལྟ་བུ་ཡིན་པས་དེ་ལྟར་ཀུན་རྫོབ་ཀྱི་ཆོས་
ཐམས་ཅད་བྱུང་བས་མེད་ན་མི་འབྱུང་ངེས་པའི་རྒྱུ་ཡིན་མ་གཏོགས་བསྐྱེད་བྱ་སྐྱེད་
བྱེད་ཀྱི་རྒྱུ་འབྲས་མཚན་ཉིད་པ་མིན་པས། དེ་ལྟ་བུའི་ཀུན་རྫོབ་དང་དོན་
དམ་གཉིས་དབྱེར་མེད་དུ་ཤེས་ན་ཤེས་རབ་ཀྱི་ལྟ་བ་དག་འཁྲུལ་པའི་ངོས་ནས་
རྒྱུ་འབྲས་སྤང་བླང་ཡོད་པར་ཤེས་ནས་རྒྱུ་འབྲས་ལ་བླང་དོར་བྱེད་དགོས་ཏེ།
ཨོ་རྒྱན་ཆེན་པོས། ལྟ་བ་ནམ་མཁའ་བས་ཀྱང་མཐོ། །ལས་རྒྱུ་འབྲས་བག་
ཕྱེ་བས་ཀྱང་ཞིབ། །ཅེས་པས་རྒྱུ་འབྲས་ལ་སྤང་བླང་བྱས་པས་ཐབས་ཀྱི་སྤྱོད་
པ་དག་ནས་དེ་ལྟ་བུའི་ཚོགས་གཉིས་ཟུང་འཇུག་གམ་བདེན་གཉིས་ཟུང་འཇུག་



མཁན་ཆེན་ངག་གི་དབང་པོས་མཛད།
གི་འབྲས་བུ་སྐུ་གཉིས་ཟུང་འཇུག་གི་གོ་འཕང་ཐོབ་པ་ཡིན་ནོ། །ལས་དང་པོ་
པས་དོན་དམ་པར་མེད་པས་མེད་གོ་མི་ཆོད་པས་དགེ་སྡིག་ལ་བླང་དོར་བྱེད་
དགོས༑ བྱེད་ལུགས་ལ་དྲན་ཤེས་བཞིན་བག་ཡོད་གསུམ་གྱི་སྒོ་ནས་དང་པོ་
བླང་དོར་གྱི་གནས་མི་བརྗེད་པའི་དྲན་པ་སྒོ་བ་ལྟ་བུ། སྒོ་གསུམ་ལ་བརྟགས་
པར་བྱེད་པའི་ཤེས་བཞིན་བྱ་ར་བ་ལྟ་བུ། བླང་དོར་གྱི་གནས་ལ་གཟོབ་པ་
ལྷུར་ལེན་པ་བག་ཡོད་བག་མ་ལྟ་བུ་སྟེ་དེ་ལྟ་བུའི་རྫི་བོ་དེ་གསུམ་གྱིས་རང་གི་
སྒོ་གསུམ་གྱི་སྤྱོད་པ་དང་ཁྱད་པར་སེམས་འདི་ལ་བརྟག་ནས་དགེ་མི་དགེ་
བར་མའི་རྟོག་པ་གསུམ་ཡོད་པས། མི་དགེ་བའི་རྟོག་པ་སྐྱེས་ན་ཕག་སྣ་གཏུན་
བུས་རྒྱོབ། སྤྲ་མེ་སེན་རྩེས་སོད། རྟོག་པ་འབུར་འཇོམས་བྱེད་དགོས་པ་
གསུམ་དང་ལྡན་པ་བྱ་དགོས་སོ། །དེ་ཡན་ཆད་ཀྱིས་ལས་རྒྱུ་འབྲས་ཚར་རོ། །
ལྔ་པ་ཐར་པའི་ཕན་ཡོན།
ད་འཁོར་བ་མཐའ་དག་ལ་བློ་ལྡོག་ནས་འགྲོ་ས་བཙལ་དགོས་པས་ཐར་
པའི་ཕན་ཡོན་བསམ་དགོས། དེ་ལྟར་བློ་ལྡོག་རྣམ་པ་བཞིས་འཁོར་བ་མཐའ་
དག་ལ་བློ་ལྡོག་ནས་ཐར་པའི་ཕན་ཡོན་བསམ་པ་ལ་སྔོན་ཆད་འཁོར་བ་བདེ་
བར་བཟུང་ནས་སྡུག་བསྔལ་བར་མ་མཐོང་ཡང་ད་འཁོར་བའི་ཉེས་དམིགས་
བསམ་ནས་ཐར་པའི་ཕན་ཡོན་དྲན་པས་བྱང་ཆུབ་གསུམ་གྱི་གོ་འཕང་དེའི་ཡོན་ཏན་ཞི་
བ་བསི ལ་བ་གྱ་ནོ མ་པ་སྤངས་པ་དང་རྟོ གས་པའི་ཡོ ན་ཏན་རྣམས་དྲན།།
དེ་ལ་བདམ་ང་ཞིག་བྱེད་ན། ཐམས་ཅད་མཁྱེན་པའི་གོ་འཕང་བསྒྲུབ་དགོས་



༄༅། །སྙིང་ཐིག་སྔོན་འགྲོའི་ཟིན་བྲིས།
དལ་འབྱོར་རྙེད་དཀའ་སོགས་བསམ་ནས་དེ་རྙེད་པར་དཀའ་བའི་ཕན་ཡོན་
སོགས་དྲན། སྐྱབས་འགྲོ་སོགས་ནས་དངོས་གཞིའི་ཡོན་ཏན་རྣམས་དྲན་
དགོས༑ ད་ཐར་པ་བྱང་ཆུབ་གསུམ་གྱི་གོ་འཕང་ཞིག་སྒྲུབ་པ་ལ་སྐྱེས་བུ་
གསུམ་གྱི་ལམ་གྱི་རིམ་པ་ལ་འདུས་པས་སྐྱེས་བུ་གསུམ་གྱི་ལམ་གྱི་རིམ་པ་དྲན་
དགོས་དེ་ལ་ཐར་པ་བྱང་ཆུབ་གསུམ་གྱི་ལམ་གྱི་རྟེན་ལུས་རྟེན་ཞིག་ལེན་དགོས་
པས༑ སྐྱེས་བུ་ཆུང་ངུའི་ལམ་གྱི་རིམ་པ་ཉམས་སུ་བླང་དགོས་དེ་ལ་ཐེག་པ་
འཇིག་རྟེན་པའི་ཐེག་པ་ཀུན་སློང་མངོན་མཐོ་དོན་གཉེར་གྱི་ཀུན་སློང་དགེ་རྩ་བསོད་
ནམས་ཆ་མཐུན་ནམ་སྲིད་པ་སྒྲུབ་པའི་ལས་ཡི ན། ལྟ་བ་འཇི ག་རྟེན་
པའི་ཡང་དག་པའི་ལྟ་བ་ཡིན། དགེ་བའི་རྩ་བ་དེ་རྣམས་མདོར་བསྡུ་ན་ངེས་
བྱུང་གི་བསམ་པས་མ་ཟིན་སྟོང་ཉིད་ཀྱི་ལྟ་བས་མ་ཟིན། བྱང་ཆུབ་སེམས་ཀྱིས་
མ་ཟིན་པའི་དགེ་བའི་རྩ་བ་རྒྱ་ཆེ་ཆུང་ཅི་བསྒྲུབ་ཀྱང་སྐྱེས་བུ་ཆུང་ངུའི་དགེ་རྩ་
ཡིན༑ འཇིག་རྟེན་པའི་ཡང་དག་པའི་ལྟ་བ་དེ་བསྒོམ་ན་འབྲས་བུ་ལྷ་མིའི་
གོ་འཕང་ཐོབ། སྐྱེས་བུ་འབྲིང་གི་ལམ་གྱི་རིམ་པ་ཇི་ལྟར་ཡིན་ན་སངས་རྒྱས་
ཀྱི་བཀའི་ནང་གསེས་འཇིག་རྟེན་ལས་འདས་པའི་ཐེག་པ། ཀུན་སློང་རང་
འདོད་ཡིད་བྱེད་ཀྱི་བསམ་པ་ཡིན། དགེ་རྩ་ཐེག་དམན་ཐར་པ་ཆ་མཐུན་ཡིན།
ལུང་གི་ཆོས་སྡེ་སྣོད་གསུམ། རྟོགས་པའི་ཆོས་བསླབ་པ་གསུམ། འདུལ་བའི་
བསྟན་དོན་ཚུལ་ཁྲིམས་ཀྱི་བསླབ་པ་སོགས་ཚུལ་ཁྲིམས་ཀྱི་བསླབ་པ། མདོ་སྡེའི་
བསྟན་དོན་མི་སྡུག་པ་སོགས་ཏིང་ངེ་འཛིན་གྱི་བསླབ་པ། མངོན་པའི་བསྟན་
དོན་གང་ཟག་གི་བདག་ང་ཞེས་བྱ་བ་གང་ན་འདུག་བརྟག་ན་ཕུང་པོ་ལྔ་དང་
ཁམས་དྲུག་ལ་སོགས་པ་གཅིག་དང་ཐ་དད་དུ་བརྟག་ན་གང་ཟག་གི་བདག་མེད་



མཁན་ཆེན་ངག་གི་དབང་པོས་མཛད།
པར་རྟོགས། ཆོས་ཀྱི་བདག་རགས་པ་མེད་པར་རྟོགས། དེ་ཤེས་རབ་ཀྱི་
བསླབ་པ་ཡིན་པས་དེ་ཡུན་རིང་པོར་མི་ཚེ་གསུམ་དང་ལོ་སྟོང་ལ་སོགས་པ་གོམས་
པས་འབྲས་བུ་ལྷག་བཅས་ལྷག་མ་མེད་པའི་དགྲ་བཅོམ་པའི་འབྲས་བུ་ཐོབ་
བོ། །རང་རྒྱལ་ནི་ལྟ་བ་ཅུང་ཟད་ཙམ་མ་གཏོགས་ཉན་ཐོས་དང་འདྲའོ།།
མདོར་ན་ངེས་འབྱུང་གི་བསམ་པས་ཟིན། སྟོང་ཉིད་ཉི་ཚེ་བའི་རྟོགས་པས་
ཟིན་བྱང་ཆུབ་སེམས་ཀྱིས་མ་ཟིན་པའི་དགེ་རྩ་རྒྱ་ཆེ་ཆུང་གང་བསྒྲུབ་ཀྱང་
ཐེག་དམན་ཐར་པ་ཆ་མཐུན་གྱི་དགེ་རྩ་ཡིན། ད་སྔ་མ་གང་བྱས་ད་ལྟའི་ལུས་
ལ་ལྟོས། །ཞེས་པས། སྐྱེ་བ་སྔོན་མ་དེས་དགེ་རྩ་རྒྱ་ཆེན་པོ་བསྒྲུབས་པས་ད་
ལྟའི་ལུས་འདི་ཐོབ། ཕྱི་མ་གར་སྐྱེ་ད་ལྟའི་ལས་ལ་རག །ཅེས་པས། རང་
ལ་རག་ལས་པ་ཡིན་ཏེ། ད་རང་གིས་མངོན་མཐོ་དང་ཉན་རང་གི་ལམ་རྣམས་
བསྒྲུབ་དགོས་མི་འདུག་པས། གང་བསྒྲུབ་དགོས་ན་སྐྱེས་བུ་ཆེན་པོའི་ལམ་
ལ་ཞུགས་ནས་སངས་རྒྱས་ཀྱི་གོ་འཕང་ཐོབ་དགོས་པས། དེ་སྒྲུབ་པར་བྱེད་
པ་ལ་སྐྱེས་བུ་ཆེན་པོའི་ལམ་ལ་ཞུགས་དགོས། དེ་སངས་རྒྱས་ཀྱི་བཀའ་
ཐེག་པ་ཆེན་པོ་སྐྱེས་བུ་ཆེན་པོའི་ལམ་གྱི་རིམ་པ་ཀུན་སློང་བྱང་ཆུབ་ཀྱི་སེམས་
དགེ་རྩ་ཐེག་ཆེན་ཐར་པ་ཆ་མཐུན་དེ་གང་ཡིན་ན། རིང་ལམ་གྱི་ཚོགས་གཉིས།
ཉེ་ལམ་གྱི་བསྐྱེད་རྫོགས་གཉིས། མྱུར་ལམ་གྱི་ཀ་དག་ཁྲེགས་ཆོད་དང་ལྷུན་
གྲུབ་ཐོད་རྒལ་གཉིས་ཏེ་ལྟ་བ་ཆེན་པོ་གསུམ་གྱི་ལྟ་བ་དེ་ལྟ་བུ་རྟོགས་སྒོམ་
མཐར་ཕྱིན་ན། མདོ་ལུགས་ལ་སངས་རྒྱས་དང༌། སྔགས་ཀྱི་ལུགས་ལ་ཟུང་
འཇུག་རྡོ་རྗེ་འཆང་གི་གོ་འཕང་ཐོབ་པ་ནི་འབྲས་བུ་ཡིན་ནོ། །མདོར་ན་ངེས་
འབྱུང་གི་བསམ་པས་ཟིན། བདག་མེད་གཉིས་རྟོགས་ཀྱི་ཤེས་རབ་ཀྱིས་ཟིན།



༄༅། །སྙིང་ཐིག་སྔོན་འགྲོའི་ཟིན་བྲིས།
བྱང་ཆུབ་སེམས་ཀྱིས་ཟིན་པའི་དགེ་རྩ་རྒྱ་ཆེ་ཆུང་གང་བསྒྲུབ་ན་ཐེག་ཆེན་
ཐར་པ་ཆ་མཐུན་གྱི་དགེ་རྩ་ཡིན། དེ་ལ་འདམ་ང་བྱས་ན་རིང་ལམ་ཉེ་ལམ་
མྱུར་ལམ་གསུམ་ལས། མྱུར་ལམ་འོད་གསལ་རྫོགས་པ་ཆེན་པོ་བསྒོམ་དགོས།
རིང་ལམ་མཚན་ཉིད་ཐེག་པས་བསྐལ་པ་གྲངས་མེད་གསུམ་སོགས་ཀྱི་བར་དུ་
རྫོགས་སྨིན་སྦྱངས་པ་རྒྱ་མཚོ་ལྟ་བུ་མཐར་ཕྱིན་པར་བྱེད་པ་ནི་བཟང་པོ་སྤྱོད་
པའི་སྨོན་ལམ་ལས་བཤད་པ་ལྟར། སེམས་ཅན་རྒྱ་མཚོ་ལྟ་བུ་སྨིན་པར་བྱེད།
ཞིང་ཁམས་རྒྱ་མཚོ་ལྟ་བུ་སྦྱོང་བ། སངས་རྒྱས་རྒྱ་མཚོ་ལྟ་བུ་མཆོད་པས་ཐུགས་
སུན་པར་མ་བྱས་མགུ་བར་བྱས་ནས་ཚོགས་གཉིས་རྒྱ་མཚོ་ལྟ་བུ་རྫོགས་པར་མ་
བྱས་པར་སངས་རྒྱས་ཐོབ་པ་མིན་ལ། ཉེ་ལམ་རྡོ་རྗེ་ཐེག་པའི་སྨིན་བྱེད་ཀྱི་དབང་
ལ་དང་པོ་བྱ་རྒྱུད་སོགས་གསུམ་ལ་ཐུན་མོང་རིགས་ལྔའི་དབང་གིས་སྨིན་པར་
བྱས་ནས་རང་ལམ་གྱི་དམ་ཚིག་རྣམ་པར་དག་པས་རྒྱུད་བསྡམས་ནས་མཚན་
བཅས་མཚན་མ་མེད་པའི་རྣལ་འབྱོར་བསྒོམས་ནས་མི་ཚེ་གསུམ་མམ་ལྔའམ་
བདུན་གྱིས་སངས་རྒྱས་འགྲུབ་པ་ཡིན་ལ། མ་ཧཱ་དང་ཨ་ནུ་གཉིས་ཀའི་སྨིན་
བྱེད་དམ། འཇུག་སྒོའམ་སྡོམ་ཆོག་དམ་ཚིག་རྣམ་པར་དག་པས་རྒྱུད་བསྡམས་
ནས༑ ཐབས་བསྐྱེད་པའི་རིམ་པ་དང་ཤེས་རབ་རྫོགས་པའི་རིམ་པ་གཉིས་
བསྒོམས་ནས་མི་ཚེ་གཅིག་གིས་རྡོ་རྗེ་འཆང་གི་གོ་འཕང་བསྒྲུབ་པ་ཡིན་ལ།
འོད་གསལ་རྫོགས་པ་ཆེན་པོའི་ལུགས་ཀྱི་སྤྲོས་བཅས་སྤྲོས་མེད་སོགས་ཀྱི་
དབང་ཐོབ། དམ་ཚིག་རྣམ་པར་དག་པས་རྒྱུད་བསྡམས་ནས། ཀ་དག་ཁྲེགས་
ཆོད་དང་ལྷུན་གྲུབ་ཐོད་རྒལ་གཉིས་ཀྱི་ལམ་ཉམས་སུ་བླངས་པས་ལོ་དང་ཟླ་
བས་འཕོ་བ་ཆེན་པོའི་སྐུ་འགྲུབ་པ་ཡིན་པས་རིང་ལམ་སོགས་ལས་མྱུར་ལམ་



མཁན་ཆེན་ངག་གི་དབང་པོས་མཛད།
ཉམས་སུ་ལེན་དགོས་སོ། ། །
དྲུག་པ་བཤེས་གཉེན་བསྟེན་པ།
དྲུག་པ་བཤེས་གཉེན་བསྟེན་ཚུལ་ནི། དེ་ལྟ་བུའི་ལམ་དེ་སྟོན་པ་པོ་ཞིག་
བཙལ་ན། འགྲོ་བ་ལྷ་དང་བཅས་པ། བདུད་དང་བཅས་པ། སྐྱེ་དགུའི་བདག་
པོ་ཚངས་པ་དང་བཅས་པས་སྟོན་མི་ཤེས། རང་ཉིད་ལ་བརྩེ་བའི་ཕ་མ་དང་
གཉེན་བཤེས་གྲོགས་དགའ་མཛའ་ལ་སོགས་པས་སྟོན་མི་ཤེས། དེ་ལྟ་བུའི་
ལམ་དེ་སུས་སྟོན་ན་བླ་མ་དགེ་བའི་བཤེས་གཉེན་ཞིག་གིས་སྟོན་ལ། དགེ་
བའི་བཤེས་གཉེན་ནི་ཕན་འདོགས་པ་པོ་ཡིན་པས་དགེ་བའི་བཤེས་གཉེན་དང་
དགེ་བའི་གྲོགས་པོ་བསྟེན་དགོས། དེ་གཉིས་ལ་མ་བསྟེན་པར་ཐར་པ་
དང་ཐམས་ཅད་མཁྱེན་པའི་གོ་འཕང་བསྒྲུབ་མི་ཤེས་ལ། དེ་གཉིས་མ་བསྟེན་
པར་རང་བཟོ་དང་ཕོ་ཚོད་ཀྱིས་ཐར་པ་དང་ཐམས་ཅད་མཁྱེན་པའི་གོ་འཕང་ཐོབ་
པ་མདོ་རྒྱུད་བསྟན་བཅོས་ཐམས་ཅད་ནས་མ་གསུངས་ལ། དེ་གཉིས་
མ་བསྟེན་པར་ཐར་པའི་ལམ་རང་གིས་བསྒྲུབ་ཤེས་མི་ཤེས་བརྟག་དགོས་
པས་དེ་ལྟར་བརྟག་ན་རང་གིས་བསྒྲུབ་མི་ཤེས་པས། བླ་མ་དགེ་བའི་བཤེས་
གཉེན་ཞིག་བསྟེན་དགོས་ལ་དེ་ཡང་སུ་ཐུག་ཐུག་ཞིག་གིས་མི་ཕན་ཏེ། ལྟ་
སྤྱོད་ཕྱིན་ཅི་ལོག་ཏུ་སྟོན་པ་ཞིག་བླ་མ་བྱས་ནས་བསྟེན་ན་བདུད་ཀྱི་བཤེས་གཉེན་
དང༌། གྲོགས་པོ་བྱས་ནས་བསྟེན་ན་བདུད་ཀྱི་གྲོགས་པོ་ཡིན་པས།
དགེ་བའི་བཤེས་གཉེན་མཚན་ཉིད་དང་ལྡན་པ་ཞིག་བཙལ་བར་བྱེད་པ་ལ།
86



༄༅། །སྙིང་ཐིག་སྔོན་འགྲོའི་ཟིན་བྲིས།
དང་པོ་བླ་མ་བརྟག་དགོས། དེ་ལ་རིང་པོའི་རྣ་ཐག ཐུང་ཐུང་གི་མིག་རིག་
མོ་དང་པྲ་ལ་སོགས་པས་བརྟག་པ་དང༌། ཁྱད་པར་ཆོས་ཀྱིས་བརྟག་དགོས་
ཏེ༑ ཉན་རང་གི་དགེ་བའི་བཤེས་གཉེན་ནམ་མཁན་པོ་ལྔ་ཕྲུགས་ཉེར་གཅིག་
དང་ལྡན་པ་སོ་ཐར་ཞུས་ནས་ལོ་བཅུ་ལོན་པ་དེའི་ཚུལ་ཁྲིམས་ལ་ ཉམས་པ་མ་
བྱུང་བ་སོགས་བརྟན་མཁས་བཙུན་པའི་ཡོན་ཏན་དང་ལྡན་པ། བྱང་ཆུབ་
སེམས་དཔའི་དགེ་བའི་བཤེས་གཉེན་ཞི་བ་དུལ་བ་ཉེ་བར་ཞི་བ་ལ་སོགས་
པའི་ཡོན་ཏན་བཅུ་ལྡན། རྡོ་རྗེ་ཐེག་པའི་བཤེས་གཉེན་ནམ་བླ་མ་རྒྱུད་སྡེ་
རང་རང་གི་གཞུང་ནས་བཤད་པའི་ཡོན་ཏན་དང་ལྡན་པ། ཁྱད་པར་མ་ཧཱ་
ཨ་ནུ་གཉིས་ཀྱི་བླ་མ་ལམ་རིམ་ལས། སྟོན་པ་མཛོད་ལྡན་ཆུ་བོ་རྫོགས། །
གཉེར་ ལྡན་ རྒྱུད་ དང་ ལས་ ལ་ མཁས། །མན་ངག་དྲོད་ དང་བརྒྱད་ འཆང་བ། །
ཞེས་ རང་བཞིན་བརྒྱད་ལྡན། དེ་ལས་ཁྱད་པར་མན་ངག་སྟོན་པའི་བླ་མ།
རྫོགས་པ་ཆེན་པོ་རང་ལམ་གྱི་དབང་འོག་མའི་དབང་བཞི་པ་ལས་སྤྲོས་པའི་
སྤྲོས་བཅས་སྤྲོས་མེད་སོགས་ཀྱི་དབང་བཞི་ཐོབ་པས་རྒྱུད་སྨིན་པ། དམ་ཚིག་
ལ་བསྲུང་དུ་ཡོད་པ་རིམ་གྱིས་པའི་དམ་ཚིག་རྩ་བ་བླ་མའི་སྐུ་གསུང་ཐུགས་
ལ་དབྱེ་བ་ཉི་ཤུ་རྩ་བདུན། ཡན་ལན་གི་དམ་ཚིག་ཉེར་ལྔ་དང༌། བསྲུང་དུ་
མེད་པ་ཅིག་ཅར་བའི་དམ་ཚིག་མེད་ཕྱལ་གཅིག་པུ། ལྷུན་གྲུབ་བཞིའི་མེད་
ཕྱལ་གཉིས་ཀ་དག་དང༌། གཅིག་པུ་དང་ལྷུན་གྲུབ་གཉིས་ལྷུན་གྲུབ་ཀྱི་དམ་
ཚིག་རྣམ་པར་དག་པས་རྒྱུད་བསྡམས། གྲོལ་བྱེད་ཀྱི་གདམས་པ་ཀ་དག་ཁྲེགས་
ཆོད་དང་ལྷུན་གྲུབ་ཐོད་རྒལ་གཉིས་ཀྱི་ཆོས་ཉིད་མངོན་སུམ་དུ་མཐོང་བ་ནས།
ལམ་སྣང་བ་བཞིའི་ས་མཚམས་ཀྱི་གོ་མྱོང་རྟོགས་པ་ཅི་རིགས་དང་ལྡན་པ།



མཁན་ཆེན་ངག་གི་དབང་པོས་མཛད།
སློབ་མ་བཟང་ངན་མེད་པར་རྗེས་སུ་འཛིན་པ། བརྒྱུད་པའི་བྱིན་རླབས་དང་
ལྡན་པ་བརྒྱུད་པ་གསེར་གྱི་ཉག་ཐག་ལ་དམ་སེལ་གྱི་གཡའ་ཡིས་མ་གོས་པ།
བརྒྱུད་པ་གོང་མའི་བྱིན་རླབས་བུམ་པ་གང་བྱོའི་ཚུལ་དུ་སྙན་ནས་སྙན་དུ་
བརྒྱུད་པའི་བྱིན་རླབས་དང་ལྡན་པ་སྟེ་དེ་ལྟ་བུའི་བླ་མ་ཡོན་ཏན་ཐམས་ཅད་དང་
ལྡན་པ་ཞིག་ཨེ་ཡིན་བརྟག ཁྱད་པར་བླ་མ་བརྟག་པ་གཅིག་པུ་བྱང་ཆུབ་
ཀྱི་སེམས་ཡོད་མེད་ཀྱིས་བརྟག བྱང་ཆུབ་ཀྱི་སེམས་དང་ལྡན་ན་འབྲེལ་ཚད་
དོན་ལྡན་བཟང་འབྲེལ་ཚེ་གཅིག་གིས་སངས་རྒྱས། ངན་འབྲེལ་འཁོར་བ་
མཐའ་ཅན་ཡིན་ལ། དེའི་སྟེང་དུ་ཆེན་པོ་གསུམ་གྱི་ལྟ་བ་ལ་གོ་མྱོང་རྟོགས་གསུམ་
དང་ལྡན་པ་ཞིག་ཡིན་མིན་བརྟག བར་དུ་བླ་མ་བསྟེན་པ་ནི། མཉེས་པ་གསུམ་
གྱིས་ཞབས་ཏོག་གི་སྒོ་ནས་བསྟེན་ཅིང་། དེ་བསྟེན་པའི་ཚེ་སྒྲུབ་པ་གཙོ་བོར་
མི་བྱེད་པར་ཐོས་བསམ་གཉིས་གཙོ་བོར་བྱེད་དགོས། ཐ་མ་དགོངས་སྤྱོད་སློབ་
པའི་ཚེ་དང་པོ་བླ་མའི་ཐུགས་དམ་གྱི་མཐིལ་གང་ཡིན་པ་དེ་རང་རྒྱུད་ལ་ལོན་
དགོས༑ བླ་མའི་དགོངས་པ་མ་ལོན་པར་སྤྱོད་པ་ལ་བསླབ་ན་ཚུལ་འཆོས་
སུ་འགྲོ་བས་དགོངས་པ་ལོན་ན་དེ་ནས་སྤྱོད་པ་བསླབ་དགོས།
ཐུན་མིན་ནང་གི་སྔོན་འགྲོ།
གཉིས་པ་ཐུན་མིན་ནང་གི་སྔོན་འགྲོ་ནི་བསྡུ་བ་རྣམ་པ་བཞིའི་ནང་
ཚན་དོན་སྤྱོད་པ་ཡིན་ལ། དེ་ལ་དྲུག་ལས་དང་པོ་ལམ་ཐམས་ཅད་ཀྱི་རྨིང་རྡོ་
སྐྱབས་སུ་འགྲོ་བའི་ཁྲིད་ནི། ལམ་ཐམས་ཅད་ཅེས་པ་མང་ཚིག་ཡིན་པས་དེ་
88



༄༅། །སྙིང་ཐིག་སྔོན་འགྲོའི་ཟིན་བྲིས།
གང་ཡིན་ན། མདོ་སྔགས་གཉིས་ཀྱི་ལམ་ཐམས་ཅད་ཀྱི་སྔོན་ལ་སྐྱབས་སུ་
འགྲོ་དགོས་ཏེ། ཇི་སྐད་དུ། སྡོམ་པ་ཀུན་ལ་ཡོད་མོད་ཀྱི། །སྐྱབས་སུ་མ་
སོང་བ་ལ་མེད། །ཅེས་པས། ཕྱི་རོལ་པ་ཀུན་ལ་ཡང་སྡོམ་པ་རེ་ལེན་རྒྱུ་ཡོད་
མོད་ཀྱང་། སྐྱབས་འགྲོ་རྩོམ་བྱེད་དུ་མ་བྱས་པར་དགེ་བའི་སྡོམ་པ་རྣམ་པར་
དག་པ་ཞིག་མེད་པས། དེ་ལ་ལམ་བདེན་བདག་མེད་རྟོགས་པའི་ཤེས་རབ་
ཞིག་རྒྱུད་ལ་བརྟེན་པར་བྱེད་པ་ལ། དེའི་རྟེན་ཏིང་ངེ་འཛིན་དགོས་ཏེ། ཞི་
གནས་རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་
པར་ཤེས་བྱས་ནས། །ཐོག་མར་ཞི་གནས་བཙལ་བྱ་དེ་ཡང་ནི། །འཇིག་རྟེན་
ཆགས་པ་མེད་ལ་མངོན་དགས་འགྲུབ། །ཅེས་པ་བཞིན་དུ། དེའི་རྟེན་ཚུལ་
ཁྲིམས་རྣམ་པར་དག་པ་བསྲུང་དགོས། ཚུལ་ཁྲིམས་བླང་དགོས་ན། དང་པོ་
སྐྱབས་འགྲོ་རྩོམ་བྱེད་དུ་མ་བྱས་པར་སྡོམ་པ་ཞུ་བའི་ཐབས་མེད་པས་སོ། །
སྐྱབས་འགྲོའི་ངེས་ཚིག་ནི། རང་གཞན་འཁོར་བའི་སྡུག་བསྔལ་གྱིས་འཇིགས་
ནས༑ ཡུལ་ཁྱད་པར་ཅན་ལ་སྐྱབས་སུ་འཛིན་པར་ཁས་བླངས་ནས་དམ་
བཅའ་བ་ཡིན། དཔེར་ན་བྱིས་པ་ཁྱིས་དེད་པ་མི་ཆེན་པོ་ལ་སྐྱབས་སུ་འགྲོ་
བ་དང་འདྲ། ཁྱད་པར་ཐེག་པ་ཆེན་པོའི་ལུགས་ལ་སྲིད་ཞི་གཉིས་ཀའི་མཐའ་
ལ་འཇིགས་ནས་སྐྱབས་སུ་འགྲོ་བ་ཡིན། དང་པོ་ལམ་ཐམས་ཅད་ཀྱི་སྒོ་ཕྱེ་
བ་སྐྱབས་འགྲོ་ཡིན་ལ། སྐྱབས་འགྲོའི་སྒོ་དབྱེ་བ་དད་པ་ཡིན་ལ། དད་པ་
དེ་ལ་དབྱེ་ན་བཞི་ལས། དང་པོ་དང་བའི་དད་པ་ལ་རྒྱུ་མཚན་ཤེས་མི་དགོས་
ལ༑ ཡུལ་སྐུ་གཟུགས་དང༌། ཆོས་པུ་ཏི་དང་། དགེ་འདུན་པ་གོས་དམར་
སེར་གྱི་ལྷན་པ་གྲུ་བཞི་ཡན་ཆད་འཆང་བ་ཞིག་གིས་གོ་ཆོད། འདོད་པའི་



མཁན་ཆེན་ངག་གི་དབང་པོས་མཛད།
དད་པ་ལ། འཁོར་བའི་ཉེས་དམིགས་ཤེས། ཐར་པའི་ཕན་ཡོན་དྲན་ན་ས་
དེ་ཐོབ་འདོད་ཀྱི་བསམ་པ་དེ་ཡིན། ཡིད་ཆེས་པའི་དད་པ་ལས་རྒྱུ་འདྲས་
ལ་ཡིད་ཆེས་པ་དེ་ཡིན། དེ་སངས་རྒྱས་ལ་ཤེས་པའི་དད་པ། ཆོས་ལ་ཤེས་
པའི་དད་པ། དགེ་འདུན་ལ་ཤེས་པའི་དད་པ་སྟེ་རྒྱུ་མཚན་ཤེས་དགོས་ཤིང་།
དེ་ཡང་སྟོན་པ་བླ་མེད་སངས་རྒྱས་རིན་པོ་ཆེ་སོགས་དཀོན་མཆོག་གསུམ་གྱི་
ཡོན་ཏན་ཤེས་དགོས་ཏེ། དཀོན་མཆོག་གསུམ་དང་ཁྱད་པར་བླ་མ་ལ་མི་
བསླུ་བར་ཤེས་ནས་ཡིད་ཆེས་པ་ཡིན། དེ་ལྟ་བུའི་སྒོ་ནས་སྐྱབས་སུ་འཛིན་
པ་དེ་ནི་སྐྱབས་གསུམ་འཛིན་པའི་དགེ་བསྙེན་ཟེར་བས་གོང་དུ་སྐྱབས་འགྲོ་
བདུན་ཅུ་པ་ལས། སྡོམ་པ་ཀུན་ལ་ཡོད་མོད་ཀྱང་སོགས་ཀྱི་དོན་ཡིན་པས།
དང་པོ་སྐྱབས་སུ་མ་སོང་བར་སྡོམ་པས་རྒྱུད་བསྡམས་པ་མེད་ཅིང་། དེ་མེད་
ན་ཚུལ་ཁྲིམས་བསྲུང་བའང་མེད་ལ། ཚུལ་ཁྲིམས་བསྲུང་བ་མེད་ན་ལམ་གྱི་
ཆོས་ཐམས་ཅད་བསྒྲུབ་པའི་ཐབས་མེད་པས། དེ་ལྟ་བུའི་དད་པ་རྣམ་པ་བཞི་
ལས་ཡིད་ཆེས་པའི་དད་པའམ་ཕྱིར་མི་ལྡོག་པའི་དད་པས་གཞི་བཟུང་ནས།
རང་ངོས་ནས་དད་པ་ཡོད་ན་ཡུལ་ལ་བཟང་ངན་མེད་དེ་རྒན་མོ་ཁྱི་སོས་སངས་
རྒྱས་པའི་དཔེ་ལྟར་ཡིན།
དང་པོ་སྐྱབས་སུ་འགྲོ་བ། །
སྐྱབས་འགྲོའི་དབྱེ་བ་ལ་སྐྱེས་བུ་གསུམ་གྱི་སྐྱབས་འགྲོ་གསུམ་ལས།
དང་པོ་སྐྱེས་བུ་ཆུང་ངུའི་བསམ་པའི་ཁྱད་པར་རང་ཉིད་ངན་སོང་གསུམ་ལས



༄༅། །སྙིང་ཐིག་སྔོན་འགྲོའི་ཟིན་བྲིས།
ཐར་ནས་མཐོ་རིས་ལྷ་མིའི་གོ་འཕང་ཐོབ་པའི་ཆེད་དུ་སྐྱབས་སུ་འགྲོ་བ་ཡིན།
དུས་ཀྱི་ཁྱད་པར་དུས་ཉི་ཚེ་བ་གནས་སྐབས་ཇི་སྲིད་འཚོ་དང་མཐར་ཐུག་ལྷ་མིའི་
གོ་འཕང་མ་ཐོབ་བར་དུའོ། །ཡུལ་གྱི་ཁྱད་པར་སངས་རྒྱས་དཀོན་མཆོག་
གི་སྐུ་གཟུགས། དམ་པའི་ཆོས་གླེགས་བམ་བརྩེགས་པ། དགེ་འདུན་ཡང་
འཕགས་པ་མི་དགོས་པར་སོ་སྐྱེའི་དགེ་འདུན་ཚུལ་ཁྲིམས་ལྡན་པ་ཙམ་ལས་རྒྱུ་
མཚན་ཆེར་ཤེས་མི་དགོས། དེ་ལྟ་བུའི་སྐྱེས་བུ་ཆུང་ངུ་དེ་ལ་ནང་པའི་སྐྱེས་
བུ་ཆུང་ངུས་དཀོན་མཆོག་ལ་སྐྱབས་སུ་འཛིན་ལ། ཕྱི་པའི་སྐྱེས་བུ་ཆུང་ངུས་
མི་འཛིན་པའི་ཁྱད་པར་ཡོད། སྐྱེས་བུ་འབྲིང་ཉན་རང་གཉིས་ཡིན་ལ། དེས་
ནི་རྒྱུ་མཚན་ཤེས་དགོས་ཏེ། བསམ་པའི་ཁྱད་པར་སྲིད་པ་རིགས་དྲུག་པོ་
སྡུག་བསྔལ་དུ་ཤེས་ནས་དེ་ལས་རང་ཉིད་གཅིག་པུ་ཐར་འདོད་ཀྱི་བསམ་པ་དེ་ནི་
བསམ་པའི་ཁྱད་པར། དུས་གནས་སྐབས་ཇི་སྲིད་འཚོ་དང་མཐར་ཐུག་
དགྲ་བཅོམ་པའི་གོ་འཕང་མ་ཐོབ་ཀྱི་བར་དུ་སྐྱབས་སུ་འགྲོ་བ་ཡིན། ཡུལ་
གྱི་ཁྱད་པར། སངས་རྒྱས་ཀྱང་ཉན་རང་དགྲ་བཅོམ་པ་ཞིག་ལས་སྤངས་
རྟོགས་མཐར་ཕྱིན་པའི་མཐའ་གཉིས་ལ་མི་གནས་པའི་མྱང་འདས་ཡིན་པར་
མི་འདོད་ལ། མཁྱེན་པའི་ཡེ་ཤེས་དང་མཚན་དཔེའི་ཡོན་ཏན་གྱིས་བརྒྱན་
ཅིང་ཉན་རང་ལས་འཕགས་པ་ནི་བསྐལ་པ་གྲངས་མེད་གསུམ་དུ་ཚོགས་
བསགས་པ་དང༌། རིགས་འཁོར་ལོས་སྒྱུར་བའི་རིགས་སུ་འཁྲུངས་པའི་
སྟོབས་ལས་བྱུང་བ་ཡིན། དེའི་སྐུ་དེ་ནི་སྐྱབས་སུ་འགྲོ་བའི་ཡུལ་མིན། རྣམ་
སྨིན་གྱི་ཕུང་པོ་སྡུག་བདེན་གྱི་ལྷག་མ་མི་གཙང་པའི་རང་བཞིན་ཡབ་རྒྱལ་པོ་
ཟས་གཙང་མ་དང་། ཡུམ་སྒྱུ་མ་ལྷ་མཛེས་མའི་ས་བོན་ལས་བྱུང་བ་ཡིན་པས་



མཁན་ཆེན་ངག་གི་དབང་པོས་མཛད།
ཐུགས་འགོག་པ་དམ་པ་དེ་ལ་སྐྱབས་སུ་འགྲོ་དགོས། ཆོས་ཐེག་པ་ཆེན་པོ་
ཞེས་པ་ནི་མེད་ལ་སངས་རྒྱས་ཀྱིས་ཀྱང་མ་གསུངས། ཐེག་པ་དམན་པའི་སྡེ་
སྣོད་གསུམ་དང་བསླབ་པ་གསུམ་ཡིན། དེ་ལ་ལུང་རྟོགས་གཉིས་ལས་རྟོགས་
པའི་ཆོས། དེ་ལ་ལམ་དང་འགོག་པའི་བདེན་པ་གཉིས་ལས་འགོག་པའི་
བདེན་པ་དེ་སྐྱབས་སུ་འགྲོ་བའི་ཡུལ་ཡིན། དགེ་འདུན་ལ་སོ་སྐྱེ་དང་འཕགས་
པ་གཉིས་ལས་འཕགས་པ་རྒྱུན་ཞུགས་དང་ཕྱིར་འོང་ཕྱིར་མི་འོང་བའི་འཕགས་
པའི་དགེ་འདུན་ཡིན་ལ། དེའི་སྐུ་ལུས་ནི་རྣམ་སྨིན་གྱི་ཕུང་པོ་སྡུག་བདེན་གྱི་
ལྷག་མ་མི་གཙང་བའི་རང་བཞིན་ཡིན་པས་ཐུགས་འགོག་པ་དམ་པ་དེ་ལ་སྐྱབས་
སུ་འགྲོ་དགོས། དགྲ་བཅོམ་པ་ནི་སངས་རྒྱས་ཡིན་པར་འདོད་པས་སྟོན་པ་
སངས་རྒྱས་དཀོན་མཆོག་ཡིན་ཞེས་འདོད། དེའི་སྐྱབས་སུ་འགྲོ་ཚུལ་ནི་འོག་
ནས་བཤད་པ་ལྟར་སྟོན་པ་ལམ་གྲོགས་ཀྱི་ཚུལ་དུ་སྐྱབས་སུ་འགྲོ་བ་ཡིན།
སྐྱེས་བུ་ཆེན་པོའི་བསམ་པའི་ཁྱད་པར་བདག་རང་གི་དོན་མ་ཡིན་པར།
གཞན་དོན་ལ་སངས་རྒྱས་ཀྱི་གོ་འཕང་ཐོབ་པའི་ཆེད་དུ་བསམ་པ་སྟེ་སྦྱོར་བ་
སེམས་བསྐྱེད་དམ་པ་ཡིན་ལ། དུས་ཀྱི་ཁྱད་པར་དུས་དེ་རིང་ནས་བཟུང་སྟེ་
བྱང་ཆུབ་སྙིང་པོ་མ་ཐོབ་ཀྱི་བར་དུ་སྐྱབས་སུ་འགྲོ་བ་ཡིན། བྱང་ཆུབ་ཐོབ་
དུས་ནའང་སྐྱབས་སུ་འགྲོ་མི་དགོས་སྙམ་ན། དེའི་དུས་སུ་བདག་ཉིད་སྟོབས་
བཅུའི་སྟོབས་དང་ལྡན། དབང་བཅུའི་དབང་གིས་ཕྱུག་པས་རང་ཉིད་འཇིགས་
པ་ཐམས་ཅད་དང་བྲལ་ལ། གཞན་སྐྱོབས་པའི་ནུས་པ་དང་ལྡན་པས་དེའི་
དུས་སུ་སྐྱབས་སུ་འགྲོ་མི་དགོས་སོ། །ཡུལ་གྱི་ཁྱད་པར། སངས་རྒྱས་
སྐུ་བཞི་ཡེ་ཤེས་ལྔ་དང་ལྡན་པ། ཆོས་ཐེག་པ་ཆེན་པོའི་ལུང་དང་རྟོགས་པའི་



༄༅། །སྙིང་ཐིག་སྔོན་འགྲོའི་ཟིན་བྲིས།
ཆོས་གཉིས། དགེ་འདུན་འཕགས་པ་ས་དང་པོ་ནས་ས་བཅུའི་རྒྱུན་གྱི་ཐ་མའི་
བར་དུ་བཞུགས་པའི་བྱང་ཆུབ་སེམས་དཔའ་སྟེ་ཐུན་མོང་ཕྱིའི་སྐྱབས་ཡུལ་
དཀོན་མཆོག་གསུམ། ཐུན་མིན་ནང་གི་སྐྱབས་ཡུལ། བྱིན་རླབས་ཀྱི་རྩ་བ་
བླ་མ། དངོས་གྲུབ་ཀྱི་རྩ་བ་ཡི་དམ། ཕྲིན་ལས་ཀྱི་རྩ་བ་མཁའ་འགྲོ། ཁྱད་
པར་ཐབས་མཆོག་རྡོ་རྗེ་སྙིང་པོའི་སྐྱབས་ཡུལ་གནས་པ་རྩ། གཡོ་བ་རླུང་།
བཀོད་པ་བྱང་ཆུབ་ཀྱི་སེམས་དང་གསུམ། མཐར་ཐུག་བསླུ་བ་མེད་པ་གནས་
ལུགས་རྡོ་རྗེའི་སྐྱབས་ཡུལ། དཀོན་མཆོག་གསུམ་དངོས་བདེ་གཤེགས་ཞེས་
པས༑ ཆོས་དང་དགེ་འདུན་གཉིས་གནས་སྐབས་ཀྱི་སྐྱབས་ཡུལ་དང་། ཐར་
ཐུག་གི་སྐྱབས་ཡུལ་གཅིག་པུ་དཀོན་མཆོག་ཀུན་འདུས་སངས་རྒྱས་ཉག་མ་གཅིག་
པུ་དེ་ཡིན་ཏེ། བྱམས་པས། སྤངས་ཕྱིར་བསླུ་བའི་ཆོས་ཅན་ཕྱིར། །
མེད་ཕྱིར་འཇིགས་དང་བཅས་པའི་ཕྱིར། །ཆོས་རྣམ་གཉིས་དང་དགེ་འདུན་
ནི༑ །གཏན་གྱི་སྐྱབས་ཡུལ་མ་ཡིན་ནོ། །ཞེས་པས། ལུང་གི་ཆོས་ནི་དོན་
རྟོགས་དགོས་པས་དོན་ཇི་བཞིན་རྟོགས་དུས་ཚིག་ལ་དགོས་པ་ཆུང་བས་ཆུ་བརྒལ་
ཟིན་དུས་གྲུ་ཁུར་མི་དགོས་པ་བཞིན་སྤངས་བའི་ཕྱིར་དང༌། རྟོགས་
པའི་ཆོས་ནི་ལམ་གོང་མ་གོང་མ་ཐོབ་དུས་སྔ་མ་སྔ་མ་སྤང་བའམ་བསླུ་བ་སྟེ་མི་རྟག
་པའི་ཕྱིར་དང་། མེད་ཕྱིར་ཏེ་ཉན་རང་འཕགས་པ་ལ་བྱང་ཆུབ་སེམས་
དཔའི་འཕགས་པ་རྣམས་ཀྱི་ཡོན་ཏན་མེད་པའི་ཕྱིར་དང་བྱང་སེམས་འཕགས་པ་ལ་ས
ངས་རྒྱས་ཀྱི་ཡོན་ཏན་མེད་པའི་ཕྱིར་དང༌། བྱང་སེམས་སོ་སོའི་སྐྱེ་བོ་
རྣམས་ད་དུང་ངན་སོང་གི་འཇིགས་པ་དང་བཅས་པའི་ཕྱིར་གཏན་གྱི་སྐྱབས་ཡུལ་
མ་ཡིན་ལ། མཐར་ཐུག་གི་སྐྱབས་སངས་རྒྱས་དེ་ཉིད་དཀོན་མཆོག་
s3



མཁན་ཆེན་ངག་གི་དབང་པོས་མཛད།
གསུམ་གྱི་བདག་ཉིད་ཡིན་ཏེ། ཐུབ་པ་ཆོས་ཀྱི་སྐུ་ཅན་ཕྱིར། །ཚོགས་ཀྱང་དེ་
ཡི་མཐར་ཐུག་གོ །ཞེས་པ་བཞིན། ཐུབ་པ་ནི། སྟོན་པ་སངས་རྒྱས་དཀོན་
མཆོག་དང་། །ཆོས་ནི་རྟོགས་པ་ཆོས་སྐུ་དང་། །བསྟན་པ་ཆོས་སྐུ་གཉིས་ཡིན་
ལ༑ །ཐུགས་རྒྱུད་ཡོན་ཏན་གྱི་ཆོས་དང་མི་ཕྱེ་མི་འབྱེད་པ་ནི་དགེ་འདུན་ཏེ་
དོན་ལ་མཐར་ཐུག་གི་སྐྱབས་ནི་སངས་རྒྱས་ཁོ་ན་ཡིན་ནོ། །རྩ་བ་གསུམ་
དང་༑ རྩ་རླུང་ཐིག་ལེ་རྣམས་འོག་ཏུ་འཆད་འགྱུར་ལྟར་ཡིན་ལ། སྐབས་
འདིར་བསྟན་པ་ནི་ངོ་བོ་རང་བཞིན་ཐུགས་རྗེ་ཞེས་པ་དེ་རྫོགས་པ་ཆེན་པོའི་
སྐྱབས་ཡུལ་ཡིན་ཏེ། རྟེན་རྩ་ཐིག་རླུང་གསུམ་ལ་བརྟེན་པ་རང་བཞིན་བྱང་
ཆུབ་ཀྱི་སེམས་འོད་གསལ་བའི་ཡེ་ཤེས་ཡིན་ལ། གཅིག་ཏུ་བསྡུ་ན། མདོ་
ལྟར་ན་བདེ་བར་གཤེགས་པའི་སྙིང་པོ། སྔགས་ལྟར་ན་རང་བྱུང་གི་ཡེ་ཤེས་
ཐིག་ལེ་ཉག་གཅིག གཉིས་སུ་དབྱེ་ན། ཀ་དག་སྟོང་པ་ཆེན་པོའི་ཡེ་ཤེས་དང༌།
ལྷུན་གྲུབ་སྣང་བའི་ཡེ་ཤེས་གཉིས། གསུམ་དུ་དབྱེ་ན། ངོ་བོ་སྟོང་པའི་ཡེ་
ཤེས་དང་། རང་བཞིན་གསལ་བའི་ཡེ་ཤེས། ཐུགས་རྗེ་ཀུན་ཁྱབ་ཀྱི་ཡེ་ཤེས་ཏེ།
དེ་ལ་ཕྱི་གསལ་གྱི་ཐུགས་རྗེ་དང་ནང་གསལ་གྱི་ཐུགས་རྗེ་གཉིས་ལས། ནང་
གསལ་གྱི་ཐུགས་རྗེ་སྣང་སྟོང་དབྱེར་མེད་པའི་བདག་ཉིད་དེ་རྣམ་གསུམ་
དབྱེར་མེད་ཆེན་པོ་དེ་ཡིན། དུས་ཀྱི་ཁྱད་པར་རྒྱུ་མཚན་ཉིད་ཐེག་པ་ལྟར་ན་
ཕྱིའི་བྱང་ཆུབ་སྙིང་པོ་བྱང་ཆུབ་ཤིང་གི་དྲུང་དུ་མ་བཞུགས་ཀྱི་བར་དང་། ནང་
གི་བྱང་ཆུབ་སྙིང་པོ་རིག་པ་བདེ་བར་གཤེགས་པའི་སྙིང་པོ་མངོན་དུ་མ་གྱུར་
པའམ༑ སྔགས་ལྟར་ན་ནམ་མཁའ་ལྷའི་འཁོར་ལོར་མ་སད་པ་དེ་སྲིད་དུ་
སྐྱབས་སུ་འགྲོ་བ་ཡིན། དེ་ལྟ་བུའི་ཁྱད་པར་གསུམ་ལྡན་གྱིས་སྐྱབས་སུ་
94



༄༅། །སྙིང་ཐིག་སྔོན་འགྲོའི་ཟིན་བྲིས།
འགྲོ་བ་དེ་ལ། རྒྱུ་སྐྱབས་དང་། འབྲས་སྐྱབས་གཉིས་ལས། རྒྱུ་སྐྱབས་དེ་
ལ་དབྱེ་ན་བཏགས་པ་བ་ཁས་ལེན་གྱི་སྐྱབས་འགྲོ་དང་། མཚན་ཉིད་པ་ལམ་
རྗེས་སུ་སྒྲུབ་པའི་སྐྱབས་འགྲོ་གཉིས་ལས། དང་པོ་ནི། སྟོན་པ་ལམ་གྲོགས་
སུ་ཤེས་པའི་སྒོ་ནས་ཁྱད་པར་གསུམ་དང་ལྡན་པར་སྐྱབས་སུ་འགྲོ་བས་སྐྱབས་
འགྲོ་འབུམ་ཕྲག་ལ་སོགས་པ་འདོན་པ་དེ་ཡིན་ལ། ལམ་རྗེས་སུ་སྒྲུབ་པ་ནི།
ཁས་བླངས་པ་དེ་ལྟར། སངས་རྒྱས་ལ་སྟོན་པ། ཆོས་ལ་ལམ། དགེ་འདུན་
ལ་ལམ་སྒྲུབ་པའི་གྲོགས་སུ་སྦྱོར་བ་ཉམས་ལེན་གྱི་སྒོ་ནས་སྒྲུབ་པ་ཡིན།
འབྲས་སྐྱབས་ནི་མདོ་ལྟར་སྨོན་པ་བྱང་ཆུབ་ཀྱི་སེམས་སམ་འདི་སྐབས་ཀྱི་
བསམ་པའི་ཁྱད་པར་དེ་ཡིན། སྔགས་ཀྱི་འབྲས་སྐྱབས་རང་བྱུང་གི་ཡེ་ཤེས་
རྣམ་གསུམ་དབྱེར་མེད་ཆེན་པོ་དེ་ཡིན་ལ་དེ་ལྟ་བུའི་གནས་ལུགས་དེ་རྟོགས་
ན༑ ཡིད་ཤེས་བདེ་མྱུར་དུ་སྐྱོབས་པ་སྔགས་ཀྱི་མཚན་ཉིད་ཅེས་པ་བཞིན་མཚན་
འཛིན་གྱི་རྣམ་པར་རྟོག་པ་ཐམས་ཅད་མཚན་མེད་རྣམ་པར་མི་རྟོག་པའི་ཀློང་དུ།
རང་ཞིག རང་གྲོལ། རང་ཆད། རང་ཐིམ། རང་དག་སྟེ་སྐྱོབས་པས་ན་འབྲས་
བུའི་སྐྱབས་འགྲོའམ། ཡང་ན་མཚན་ཉིད་ཐེག་པས་གཞན་རྒྱུད་ལ་བྱོན་ཟིན་
པའི་དཀོན་མཆོག་གསུམ་ལ་དམིགས་ནས་དེ་རང་རྒྱུད་ལ་ཐོབ་འདོད་ཀྱི་དམ་
བཅའ༑ མདོའམ་སྔགས་ཀྱིས་འབྲས་བུ་ལམ་དུ་བྱེད་པས་འབྲས་བུ་སྐུ་གཉིས་
ཀྱི་གཟུགས་སྐུ་ལམ་བྱེད་ཐབས་བསྐྱེད་པའི་རིམ་པ་དང༌། ཆོས་སྐུ་ལམ་བྱེད་
ཤེས་རབ་རྫོགས་པའི་རིམ་པ་གཉིས་ཀྱི་སྒོ་ནས་འབྲས་བུ་སྐུ་གསུམ་གྱི་མཛད་
པ་ལམ་དུ་བྱེད་པས་འབྲས་སྐྱབས་ཞེས་བརྗོད་པ་ཡིན། དེ་ལྟ་བུའི་སྐྱེས་བུ་
གསུམ་གྱིས་སྐྱབས་སུ་འགྲོ་ཚུལ་ལས་སྐབས་འདིར། སྐྱེས་བུ་ཆེན་པོའི་སྐྱབས་



མཁན་ཆེན་ངག་གི་དབང་པོས་མཛད།
སུ་འགྲོ་ཚུལ། བསམ་པའི་ཁྱད་པར་བདག་རང་གི་དོན་མིན་པར་གཞན་སེམས་
ཅན་ཐམས་ཅད་དཀོན་མཆོག་ཀུན་འདུས་ཀྱི་ངོ་བོ་སངས་རྒྱས་ཀྱི་གོ་འཕང་ཐོབ་
པར་བྱ་བསམ་པ་དེ། དུས་ཀྱི་ཁྱད་པར་དུས་དེ་རིང་ནས་བཟུང་རྫོགས་པའི་
བྱང་ཆུབ་མ་ཐོབ་ཀྱི་བར་དུ་སྐྱབས་སུ་འགྲོ་བ་ཡིན། ཡུལ་གྱི་ཁྱད་པར་རྟོགས་
པ་མངོན་གྱུར་གྱི་སངས་རྒྱས་དང་འཕགས་པ་དང་དེ་དག་གི་ཐུགས་རྒྱུད་ན་
བཞུགས་པའི་ཆོས་རྣམས་ཡིན། ཁྱད་པར་ཐབས་མཆོག་རྡོ་རྗེ་སྙིང་པོ་སོགས་
ཀྱི༑ རགས་པ་རྒྱུའི་རྩ་ཐིག་རླུང་གསུམ་པོ་རང་ལ་ཚང་ཞིང་རང་བཞིན་གྱི་
རྣམ་པར་དག་པ་ཡིན་རུང་མངོན་དུ་མ་གྱུར་པས། ཡུལ་དེ་སྔགས་ཀྱི་ལུགས་
ལ་ཡེ་ཤེས་སེམས་དཔའ་ཡིན། རགས་པ་རྒྱུའི་རྩ་ཐིག་རླུང་གསུམ་བདག་དམ་
ཚིག་པར་སྒོམ་ཞིང་ཕྲ་བ་ཡེ་ཤེས་ཀྱི་རྩ་ཐིག་རླུང་གསུམ་ཡེ་ཤེས་སེམས་དཔར་
སྒོམ་ཞིང་ཡུལ་དེ་རྣམས་ལ་བརྟེན་ནས་དག་པ་མངོན་གྱུར་གྱི་སངས་རྒྱས་
བསྒྲུབ་པ་ཡིན། དེ་ལྟ་བུའི་རྩ་དེ་ལ་དབྱེ་ན་རྩ་གཙོ་མོ་གསུམ་དང་འཁོར་ལོ་
ལྔར་ཡོངས་སུ་གྲགས་པའི་ དབུས་དབུ་མ་དང་། གཡས་རོ་མ་དང་། གཡོན་
རྐྱང་མ་གསུམ། འཁོར་ལོ་ལྔ་ནི། སྤྱི་བོ་བདེ་ཆེན་གྱི་འཁོར་ལོ། མགྲིན་པ་
ལོངས་སྤྱོད་ཀྱི་འཁོར་ལོ། སྙིང་ག་ཆོས་ཀྱི་འཁོར་ལོ། ལྟེ་བ་སྤྲུལ་པའི་འཁོར་
ལོ༑ གསང་གནས་བདེ་སྐྱོང་གི་འཁོར་ལོ་དང་ལྔའམ་བདུན་དུ་དབྱེ་ན། སྤར་
བྱ་མེའི་འཁོར་ལོ། སྤོར་བྱེད་རླུང་གི་འཁོར་ལོ་གཉིས་བསྣན་པས་བདུན་ནམ།
རྫོགས་པ་ཆེན་པོའི་ལུགས་ལྟར། སྤྱི་བོར་རྣམ་བཀོད་ཀྱི་འཁོར་ལོ་རྩ་འདབ་
སུམ་བརྒྱ་དྲུག་ཅུ། མགྲིན་པ་རོ་རྣམས་འདུས་པ་ན་རྩ་འདབ་བཅུ་དྲུག སྙིང་ག་
དྲན་པ་རྣམ་བཀོད་ན་རྩ་འདབ་བརྒྱད། ལྟེ་བ་སྐྱེད་བྱེད་ཀྱི་འཁོར་ལོ་ན་རྩ་འདབ་



༄༅། །སྙིང་ཐིག་སྔོན་འགྲོའི་ཟིན་བྲིས།
དྲུག་ཅུ་པོ་རྣམས་ཁ་ཡས་མར་དུ་བསྟན་པ་རྒྱ་གླིང་གི་བུང་ཚང་ལྟ་བུ་ཡིན་པས་
རྡོ་རྗེའི་ལུས་ཞེས་གྲགས་པ་དེ་ལ་གནས་པ་རྩ། རྩ་དེ་ལ་རྒྱུ་བ་རླུང་ཡིན། རླུང་
གི་ངོ་བོ་འབྱུང་བ་ལྔའི་རླུང་དེ་ཡང་རྩ་བའི་རླུང་ལྔ། ཡན་ལག་གི་རླུང་ལྔ་ལས།
དང་པོ་རྩ་བའི་རླུང་ལྔ་ནི། སྲོག་འཛིན། གྱེན་རྒྱུ། ཐུར་སེལ། མེ་མཉམ། ཁྱབ་
བྱེད་ཀྱི་རླུང་དང་ལྔ། ། ཡན་ལག་གི་རླུང་ལྔ་ནི་དབང་པོ་གཟུགས་ཅན་ལྔ་ལ་
རྒྱུ་བའི་རླུང་ཡིན། དེ་ཡང་རྒྱུ་བའི་བྱེ་བྲག་གིས་དབྱེ་ན། མི་རང་བཞིན་གྱི་
དར་བབ་འབྱུང་བ་རྣལ་དུ་གནས་པ་ཞིག་ལ་ཉིན་ཞག་ཕྲུགས་གཅིག་ལ་རླུང་ཉི་ཁྲི་
ཆིག་སྟོང་དྲུག་བརྒྱ་རྒྱུ་བ་ཕྱིའི་འགྱུ་བའི་རླུང་ཡིན་ལ། ནང་ནས་རྩ་ཕྲན་
གྱི་ཡན་ལག་ཏུ་རྒྱུ་བའི་རླུང་ནི་ཆིག་འབུམ་ཉི་ཁྲི་དྲུག་བརྒྱ་རྒྱུ་བས་དེ་ནི་གཡོ་
བ་རླུང་ཡིན་ལ། དེ་ལ་ཐིག་ལེ་བརྟེན་པ་སྟེ་བཀོད་པ་བྱང་ཆུབ་ཀྱི་སེམས་ཐིག་
ལེ་དཀར་དམར་གཉིས་བརྟེན་པས་རྩ་ཐམས་ཅད་ལ་ཏིལ་ལ་སྣུམ་གྱིས་ཁྱབ་
པ་བཞིན་ཁྱབ་པ་ཡིན། གནས་ལུགས་རྡོ་རྗེའི་སྐྱབས་འགྲོའི་ཡུལ། རྟེན་རྩ་
ཐིག་རླུང་གསུམ་ལ་བརྟེན་པ་བྱང་ཆུབ་ཀྱི་སེམས་དེ་ཡིན་ལ་དེ་ལ་གཅིག་ཏུ་
བསྡུ་བ་དང་གཉིས་སུ་དབྱེ་བ་དང་གསུམ་དུ་དབྱེ་བ་ནི་གོང་དུ་བཤད་པ་ལྟར་
ཡིན༑ དེ་ལྟ་བུའི་རྩ་ཐིག་རླུང་གསུམ་དེ་དག་པ་དང་སྦྱར་ན་རྩ་དག་པ་དགེ་
འདུན་དཀོན་མཆོག་དང་སྤྲུལ་པའི་སྐུ། རླུང་དག་པ་ཆོས་དཀོན་མཆོག་དང་
ལོངས་སྐུ། ཐིག་ལེ་དག་པ་སངས་རྒྱས་དཀོན་མཆོག་དང་ཆོས་སྐུ། ངོ་བོ་
སྟོང་པ་སངས་རྒྱས། རང་བཞིན་གསལ་བ་ཆོས། ཐུགས་རྗེ་ཀུན་ཁྱབ་སྣང་
སྟོང་ཟུང་འཇུག་གི་ཡེ་ཤེས་དེ་མི་ཕྱེད་པ་དགེ་འདུན་ཡིན། གོང་དུ་བཤད་པའི་
རྩ་བ་གསུམ་དང་། རྩ་རླུང་ཐིག་ལེ། ངོ་བོ་རང་བཞིན་ཐུགས་རྗེ་གསུམ་པོ་



མཁན་ཆེན་ངག་གི་དབང་ངོ་ས་མཛད།
ཐམས་ཅད་དཀོན་མཆོག་གསུམ་ལ་འདུས་ཤིང་དེ་ལས་མི་འདའ་བས།
དཀོན་མཆོག་གསུམ་པོ་དེ་ལ་དབྱེ་ན། ངོ་བོ། དབྱེ་བ། ཡོན་ཏན་གསུམ་རེ་
ཡོད་ལ། དང་པོ་སངས་རྒྱས་ཀྱི་ངོ་བོ་ནི། སྤངས་རྟོགས་མཐར་ཕྱིན་སངས་
རྒྱས་ཀྱི་ངོ་བོ་ཡིན། མཐར་ཇི་ལྟར་ཕྱིན་ན་ཉན་རང་གིས་གང་ཟག་གི་བདག་
མེད་རྟོགས། ཆོས་བདག་རགས་པར་འཛིན་པ་ཞིག་ནས་སྤང་བྱ་ལས་ཉོན་
གཉིས་སྤངས། ཤེས་སྒྲིབ་དང་བག་ཆགས་ཀྱི་སྒྲིབ་པ་མ་སྤངས། བྱང་ཆུབ་
སེམས་དཔའ་ས་དང་པོ་མཐོང་ལམ་ཆོས་ཉིད་ཀྱི་བདེན་པ་རྟོགས་པ་དང་ཀུན་
བཏགས་ཀྱི་སྒྲིབ་པ་ཅིག་ཅར་དུ་སྤངས། བསྐལ་ཆེན་ལྔ་བརྒྱར་མཉམ་པར་
བཞག་ནས། དེའི་རྗེས་ཐོབ་ཏུ་ཉོན་མོངས་པ་སེར་སྣ་སྤངས། སྦྱིན་པའི་ཕ་
རོལ་ཏུ་ཕྱིན། དེ་ནས་ས་གཉིས་པ་ནས་རིམ་བཞིན་ས་ནས་སར་འཕར་ནས་
སྤང་བྱ་སྤངས་རྟོགས་བྱ་རྟོགས། དེའི་རྟོགས་པ་དེ་ལས་སྐྱེད་འདོན་རྒྱུ་དང་
བོགས་དབྱུང་རྒྱུ་ཡོད་པས་ཉོན་སྒྲིབ་དངོས་སུ་སྤངས། ཤེས་སྒྲིབ་ས་དང་པོ་
ནས་བརྒྱུད་དེ་ཉམས་སྨད་ནས་ས་བདུན་པ་ཐོབ་ཚེ་ཉོན་སྒྲིབ་ལྷག་མ་མ་ལུས་པ་
སྤངས། དག་པ་ས་གསུམ་ནས་ཤེས་སྒྲིབ་ཕྲ་རགས་ཐམས་ཅད་སྤངས་
ནས་ས་བཅུའི་རྒྱུན་གྱི་ཐ་མ་ལ་བག་ཆགས་ཀྱི་སྒྲིབ་པ་ཕྲ་མོ་གཉེན་པོ་རྡོ་རྗེ་ལྟ་
བུའི་ཡེ་ཤེས་ཀྱིས་ལྷག་མ་མ་ལུས་པ་བཅོམ་ནས་ཡེ་ཤེས་ལྷག་མ་མ་ལུས་པ་
མངོན་དུ་བྱས་ནས་སྤང་བྱ་ཡང་མེད། རྟོགས་བྱ་ཡང་དེ་ལས་སྐྱེད་འདོན་
དུ་མེད་བོགས་དབྱུང་དུ་མེད་པས་སྤངས་རྟོགས་མཐར་ཕྱིན་སངས་རྒྱས་ཀྱི་ངོ་
བོ་ཡིན། གཉིས་པ་དབྱེ་བ་ལ་གསུམ། རྟེན་སྐུ། བརྟེན་པ་ཡེ་ཤེས། མཛད་
པ་ཕྲིན་ལས་དང་གསུམ་ལས། དང་པོ་རྟེན་སྐུ་དེ་ལ་ནང་གསེས་ཀྱིས་དབྱེ་



༄༅། །སྙིང་ཐིག་སྔོན་འགྲོའི་ཟིན་བྲིས།
ན་བཞི། སངས་རྒྱས་ངོ་བོ་ཉིད་སྐུ་དེ་ལ་གསར་རྙིང་གི་འདོད་ཚུལ་གཉིས་
ལས་གསར་མས་ཕུང་པོ་ལྔ་བྲལ་གྱི་སྟོང་ཉིད་ཡིན་པར་འདོད། དེའི་སྟོང་པའི་
སྟོང་ཆ་དེ་ཕྱང་ཆད་ཡིན་པས་སངས་རྒྱས་ལ་མཁྱེན་པའི་ཡེ་ཤེས་མེད་ཅེས་
འདོད༑ རྙིང་མས་དབྱིངས་དང་ཡེ་ཤེས་ཟུང་དུ་འཇུག་པ་སྟོང་པ་ཡེ་ཤེས་ཀྱི་
སྙིང་པོ་ཅན་དུ་འདོད། ཆོས་སྐུ་ནི་རང་བཞིན་གསལ་བའི་ཡེ་ཤེས་དེ་ཡིན།
ཀཱ་ཡ་ཞེས་པའི་སྒྲ་ལས་དྲངས་ན་ཚོགས་པ་ལའོ་ཞེས་པས། ཟག་མེད་ཀྱི་ཆོས་
སྡེ་ཉེར་གཅིག་འཚོགས་པའི་བདག་ཉིད་ཅན་དུ་འདོད་ལ། དེ་གཉིས་ཐུགས་
རྣམ་པ་ཐམས་ཅད་མཁྱེན་པའི་ཡེ་ཤེས་ཡིན་པས་སངས་རྒྱས་རང་ངོས་ནས་
འཇོག་པ་ཡིན། ལོངས་སྤྲུལ་གཉིས་གདུལ་བྱ་གཞན་ངོས་ནས་བཞག་ན་
གདུལ་བྱ་དེ་ལ་དག་མ་དག་གཉིས། དག་པ་རྣམས་ཀྱི་ངོར་རང་བཞིན་གྱི་
ཐུགས་རྗེ་དང་སྨོན་ལམ་གྱི་སྟོབས་དང༌། གདུལ་བྱ་ས་བཅུ་པའི་བྱང་ཆུབ་
སེམས་དཔའ་རྣམས་ཀྱི་བསོད་ནམས་ཀྱི་སྟོབས་ཀྱིས་ལོངས་སྐུ་ངེས་པ་ལྔ་ལྡན་
ཏེ༑ གནས་ངེས་པ་འོག་མིན་སྟུག་པོ་བཀོད་པའི་ཞིང་ཁམས། སྟོན་པ་ངེས་
པ་རིགས་ལྔ་གངས་ཅན་མཚོ་རིགས་ལྔ། དེ་རེ་རེ་ལའང་རིགས་ཆུང་གི་འཁོར་
ལྔ་ལྔ་སྟེ་ནམ་མཁས་གར་ཁྱབ་ཆོས་སྐུས་ཁྱབ་ལ་ཆོས་སྐུས་གར་ཁྱབ་ཀྱི་གདུལ་
བྱ་དག་པ་རྣམས་འདུལ་བའི་ཕྱིར་ལོངས་སྐུས་ཁྱབ་པ་ཡིན། ཆོས་ངེས་པ་
ཐེག་པ་ཆེན་པོའི་ཆོས་སྒྲ་ཚིག་བརྗོད་པ་དང་བྲལ་བ། འཁོར་ངེས་པ་ས་བཅུའི་
བྱང་ཆུབ་སེམས་དཔའ། དུས་ངེས་པ་རྟག་པ་རྒྱུན་གྱི་འཁོར་ལོ། དེ་ཡང་ངོ་
བོས་རྟག་པ་མིན་ལ། རྒྱུན་གྱི་རྟག་པ་ཡིན་ནོ། །མ་དག་པའི་གདུལ་བྱ་ལ།
ལོངས་སྤྱོད་རྫོཊ་པའི་སྨོན་ལམ་གྱི་སྟོབས་དང་། གདུལ་བྱའི་དཀར་པོ་རྣམ་



མཁན་ཆེན་ངག་གི་དབང་པོས་མཛད།
པར་འཕེལ་བའི་བསོད་ནམས་ཀྱི་སྟོབས་ཀྱིས་སངས་རྒྱས་མཆོག་གི་སྤྲུལ་པའི་
སྐུར་སྣང་། དེ་ལ་ཡང་མཆོག་གི་སྤྲུལ་པའི་སྐུ་དང་། སྐྱེ་བ་སྤྲུལ་པའི་སྐུ་དང་།
བཟོ་སྤྲུལ་པའི་སྐུ་དང་། སྣ་ཚོགས་སྤྲུལ་པའི་སྐུ་དང་བཞི་ལས། དང་པོ་མཆོག་
གི་སྤྲུལ་པའི་སྐུ་དེ་ཚོགས་ལམ་ཆེན་པོ་ཆོས་རྒྱུན་དང་། སྦྱོར་ལམ་ངེས་འབྱེད་
ཆ་བཞི་ན་བཞུགས་པ་མ་གཏོགས་མི་མཇལ། ཞེས་པ་དང་། ཡང་ལུགས་
གཅིག་ལ་སངས་རྒྱས་འཇིག་རྟེན་དུ་བྱོན་པའི་ཚེ། སྦལ་བ་དང་། སྒྲེན་མོ་བྱ་
རོག་སོགས་ཀྱིས་མཇལ་བའང་ཡོད་པར་བཞེད་ལ་གང་ལྟར་ཀྱང་མཛད་པ་
བཅུ་གཉིས་རྫོགས་པར་སྟོན་པ་དེ་མཆོག་གི་སྤྲུལ་པའི་སྐུ་ཡིན། སྐྱེ་བ་སྤྲུལ་
པའི་སྐུ་ནི། རིགས་དྲུག་གི་གནས་ན་ཐུབ་པ་དྲུག་དང་བླ་མ་དགེ་བའི་བཤེས་
གཉེན་རྣམས་ཡིན་ཏེ། མྱང་འདས་ལས། མྱ་ངན་མ་བྱེད་ཀུན་དགའ་བོ། །
སྨྲེ་ངག་མ་འདོན་ཀུན་དགའ་བོ། །ལྔ་བརྒྱའི་ཐ་མར་གྱུར་པ་ན། །ང་ནི་དགེ་
བའི་བཤེས་བགྱིད་ལ། །ཁྱོད་ལ་སོགས་པའི་དོན་བྱེད་འགྱུར། །ཞེས་པ་
བཞིན༑ བླ་མ་དགེ་བའི་བཤེས་གཉེན་དམ་པ་རྣམས་ཡིན། བཟོ་སྤྲུལ་པའི་
སྐུ་ནི་ལུགས་གཅིག་ལ་བཟོ་རྒྱལ་ཀརྨ་བི་ཤྭ་ལ་སོགས་པར་སྤྲུལ་པ་རྣམས་ཡིན་
ལ༑ ལུགས་གཅིག་ལ། ས་བཟོ། རྡོ་བཟོ། ཟངས་བཟོ་སོགས། ལུགས་སུ་
བླུགས་པ། རིས་སུ་བྲིས་པ། འབུར་དུ་དོད་པ་ལ་སོགས་པ་སྟེ་དཀར་པོ་རྣམ་
པར་འཕེལ་བའི་ཚོང་ཟོང་དུ་གྱུར་པ་རྣམས་ཡིན། སྣ་ཚོགས་སྤྲུལ་པའི་སྐུ་ནི།
གྲུ་དང་། གཟིངས་དང་། ཟམ་པ་དང་། ངལ་སྟེགས་དང་། ཐ་ན་ཚ་བས་གདུང་
བའི་དུས་སུ་བསིལ་བའི་རེག་བྱ་དང་། གྲང་བས་གདུང་བའི་ཚེ་དྲོ་བའི་རེག་
བྱ་སྟེ་འགྲོ་བ་ལ་ཕན་བདེ་སྟེར་བའི་རྒྱུར་གྱུར་པ་ཐམས་ཅད་ཡིན་ནོ། །བརྟེན་
100



༄༅། །སྙིང་ཐིག་སྔོན་འགྲོའི་ཟིན་བྲིས།
པ་ཡེ་ཤེས་ནི། དཔེར་ན་རང་རེའི་སེམས་ལྟ་བུའི་མི་འཆར་དགུ་འཆར་གྱི་ཆ་
ལྟ་བུ་ཡིན་པས་དེ་ལ་ལྔ་ཆོས་དབྱིངས་སོགས་ལྔ་ལས། དང་པོ་ཆོས་དབྱིངས་
ཡེ་ཤེས་ནི། ཆོས་ཐམས་ཅད་ཀྱི་གནས་ལུགས་དོན་དམ་པའི་བདེན་པ་དེ་
མངོན་སུམ་དུ་བྱས་པ་ཡིན། མེ་ལོང་ལྟ་བུའི་ཡེ་ཤེས་ནི། དཔེར་ན་མེ་ལོང་
དྭངས་པའི་ངོས་ལ་གཟུགས་བརྙན་ཐམས་ཅད་འཆར་རུང་བ་ལྟར། ཆོས་
ཀྱི་དབྱིངས་ཀྱི་ཡེ་ཤེས་དེའི་ངོས་ལ་འཁོར་འདས་ཀྱི་ཆོས་སྣང་བའི་དྭངས་ཆ་
འགགས་པ་མེད་པ་དེ་མེ་ལོང་ལྟ་བུའི་ཡེ་ཤེས་ཡིན། མཉམ་ཉིད་ཡེ་ཤེས་ནི།
དཔེར་ན་མེ་ལོང་གི་ནང་དུ་གཟུགས་བརྙན་ཅི་ཤར་ཡང་བཟང་ངན་མེད་པ་
གཟུགས་བརྙན་ཙམ་དུ་མཚུངས་པ་ལྟར་འཁོར་འདས་གཉིས་མཉམ་པ་ཉིད་
ཚུལ་གཅིག་པ་དང་རོ་གཅིག་པའི་ཚུལ་དུ་གཟིགས་པ་མཉམ་ཉིད་ཡེ་ཤེས་ཡིན། །
སོར་རྟོག་ནི། ཆོས་ཉིད་ཀྱི་ངོས་ནས་ཆོས་ཐམས་ཅད་མཉམ་པ་ཉིད་དུ་མཉམ་
རུང་། ཆོས་ཅན་གྱི་ངོས་ནས་འཁོར་འདས་ཀྱི་ཆོས་ཐམས་ཅད་མ་འདྲེས་སོ་
སོར་མཁྱེན་པས་སོར་རྟོག་ཡེ་ཤེས་ཡིན། བྱ་གྲུབ་ཡེ་ཤེས་ནི། དཔེར་ན་སྨན་
པས་ལག་གི་རྩས་ནད་ངོས་བཟུང་ནས་ནད་ལ་ཕན་པའི་སྨན་གྱི་བྱ་བ་ལ་
བརྩོན་པ་ལྟར། སངས་རྒྱས་ཀྱི་གདུལ་བྱ་རྣམས་དེ་དང་དེ་ལྟ་བུས་འདུལ་
བར་དགོངས་ནས་གདུལ་བྱ་འདུལ་བ་ལ་གཡོ་བ་དང་འབད་པའི་རྩོལ་བ་མེད་
པར་ལྷུན་གྲུབ་ཏུ་འབྱུང་བ་ནི་བྱ་གྲུབ་ཡེ་ཤེས་ཡིན། ཡེ་ཤེས་དེ་རྣམས་བསྡུ་
ན་གཉིས། ཆོས་དབྱིངས། མེ་ལོང་མཉམ་ཉིད་གསུམ་ཇི་ལྟ་བ་མཁྱེན་པའི་
ཡེ་ཤེས། སོར་རྟོག་བྱ་གྲུབ་གཉིས་ཇི་སྙེད་པ་མཁྱེན་པའི་ཡེ་ཤེས་ཡིན། དེ་ཐམས་
ཅད་བསྡུ་ན་རྣམ་པ་ཐམས་ཅད་མཁྱེན་པའི་ཡེ་ཤེས་གཅིག་ཏུ་འདུ་བ་ཡིན་ནོ།།
101



མཁན་ཆེན་ངག་གི་དབང་པོས་མཛད།
མཛད་པ་ཕྲིན་ལས་ནི་སངས་རྒྱས་ཀྱིས་ངན་སོང་གི་འགྲོ་བ་རྣམས་མཐོ་རིས་ལ་
བཀོད། མཐོ་རིས་ཀྱི་འགྲོ་བ་རྣམས་རིགས་ཅན་གསུམ་གྱི་ལམ་ལ་བཀོད།
རིགས་ཅན་གསུམ་མཐར་གྱིས་སངས་རྒྱས་ཀྱི་ས་ལ་བཀོད། དང་པོ་ཉན་
རང་བྱང་སེམས་རྣམས་རང་རང་གི་ས་ལ་བཀོད་པ་མ་གཏོགས་སངས་རྒྱས་
ཀྱི་ས་ལ་མི་བཀོད་པར་གདུལ་བྱ་རང་རང་གི་བསམ་པ་བཞིན་ལམ་སྟོན་པ་ལས་
མཐར་ཐུག་སངས་རྒྱས་ཀྱི་ས་ལ་འགོད་པའི་ཕྲིན་ལས་མཛད་པ་དེ་ལ་ཉན་
རང་བྱང་སེམས་གསུམ་ལས་ཁྱད་པར་དུ་འཕགས་པའི་ཆོས་གསུམ་སྟེ། རྟག་
པ་ཁྱབ་པ་ལྷུན་གྱིས་གྲུབ་པའི་མཛད་པ་གསུམ་ལས། དང་པོ་རྟག་པ་ནི། སངས་
རྒྱས་ཀྱིས་སྔོན་གདུལ་བྱའི་དོན་མཛད་པ་དང་ད་ལྟ་མི་མཛད་པ་མེད་པས་རྟག་
པ༑ ཁྱབ་པ་ནི་ཤར་ཕྱོགས་སུ་མཛད་པ་མཛད། ལྷོ་ཕྱོགས་སུ་མཛད་པ་མི་
མཛད་པ་མེད་པར་ཕྱོགས་བཅུ་དུས་གསུམ་ཀུན་ལ་ཁྱབ་པས་ཁྱབ་པ། ལྷུན་
གྱིས་གྲུབ་པ་ནི་འབད་པ་དང་རྩོལ་བ་མེད་པ་ལྷུན་གྱིས་གྲུབ་པ་ཡིན། གསུམ་
པ་ཡོན་ཏན་ནི། སངས་རྒྱས་ཆོས་སྐུའི་ཡོན་ཏན་དང༌། གཟུགས་སྐུའི་ཡོན་
ཏན་གཉིས་ལས། ཆོས་སྐུའི་ཡོན་ཏན་ནི། སྟོབས་བཅུ་མི་འཇིགས་པ་བཞི།
མ་འདྲེས་པ་བཅོ་བརྒྱད་ལ་ སོགས་ཟག་མེད་ཀྱི་ཆོས་སྡེ་ཚན་ཉི་ཤུ་རྩ་གཅིག་
གི་རང་བཞིན་དེ་རྣམས་ཡིན། སངས་རྒྱས་གཟུགས་སྐུའི་ཡོན་ཏན་ལ།།
སྐུ་མཚན་བཟང་སུམ་ཅུ། དཔེ་བྱད་བརྒྱད་ཅུ། གསུང་ཚངས་དབྱངས་ཡན་
ལག་དྲུག་ཅུའི་ཡོན་ཏན་དང་། ཐུགས་མཁྱེན་བརྩེ་ནུས་གསུམ་གྱི་ཡོན་ཏན།
མཁྱེན་པའི་ཡོན་ཏན་ནི་འཁོར་འདས་ཀྱི་ཆོས་ཐམས་ཅད་ཀྱི་ཆོས་ཉིད་མངོན་
སུམ་དུ་གཟིགས་པ་ཇི་ལྟ་བ་མཁྱེན་པ། ཆོས་ཅན་ཀུན་རྫོབ་ཀྱི་དངོས་པོ་ཐམས་
j02



༄༅། །སྙིང་ཐིག་སྔོན་འགྲོའི་ཟིན་བྲིས།
ཅད་མ་འདྲེས་མངོན་སུམ་དུ་གཟིགས་པ་དཔེར་ན་སྐྱུ་རུ་ར་རློན་པ་ལག་མཐིལ་
དུ་བཞག་པ་ལྟར་མཁྱེན་པ་ཇི་སྙེད་པ་མཁྱེན་པའི་ཡེ་ཤེས་ཡིན། བརྩེ་བའི་ཐུགས་
རྗེ་ནི་ཉིན་མཚན་དུས་དྲུག་ཏུ་སུ་ཞིག་ནི་དར། སུ་ཞིག་ནི་རྒྱུད་སོགས་གཟིགས་
པ་མ་གཅིག་པུའི་བུ་གཅིག་པ་ལྟར་སེམས་ཅན་ཐམས་ཅད་ལ་ཉེ་རིང་ཕྱོགས་ཆ་
མེད་པར་གཟིགས་པ་དེ་ཡིན། སྐྱོབས་པའི་ནུས་མཐུ་ནི། མདོ་ལས། རྒྱ་མཚོར་
ཆུ་སྲིན་གནས་ཀྱི་རླབས། །དུས་ལས་ཡོལ་བར་འགྱུར་ཡང་སྲིད། །གདུལ་
བར་བྱ་བའི་སྲས་རྣམས་ལ། །སངས་རྒྱས་དུས་ལས་ཡོལ་མི་སྲིད། །ཅེས་
གསུངས་པ་བཞིན། ཉན་ཐོས་དང་། རང་རྒྱལ་དང་། བྱང་སེམས་རྣམས་
ཀྱིས་གདུལ་བྱ་འདུལ་བའི་དུས་ལ་བབ་ཀྱང་། ལེ་ལོ་དང་བརྗེད་ངས་སོགས་
ཀྱིས་གདུལ་རྒྱུར་མི་འགྲོ་བར་ཡལ་བར་འདོར་སྲིད་ལ། དེ་བཞིན་གཤེགས་
པས་གཟིམ་ཁྲི་ཐ་མར་མྱ་ངན་ལས་འདས་པའི་དུས་སུ་མིའི་གདུལ་བྱ་ཀུན་ཏུ་
རྒྱུ་རབ་དགའ་དང༌། མི་མ་ཡིན་པའི་གདུལ་བྱ་དྲི་ཟ་རབ་དགའ་གཉིས་བདེན་
པ་ལ་བཀོད་པ་ཡིན་ཏེ། སྔོན་གྱི་དུས་ཀྱི་ཚོང་པ་ལྔ་བརྒྱ་རྒྱ་མཚོར་ནོར་བུ་ལེན་དུ་
ཕྱིན་པས་དུས་མ་ཡིན་པའི་རླུང་གིས་ཆུ་སྲིན་གྱི་ཁ་ནང་དུ་གཟིངས་དེད་པ་ལ་
གཞན་རྣམས་ཀྱིས་རི་དང་ཚལ་དང་ཤིང་གི་ལྷ་ལ་སོགས་པར་གསོལ་བ་བཏབ་
པ་ལ། དེད་དཔོན་བྱང་ཆུབ་སེམས་དཔས་ཐམས་ཅད་ཀྱིས་དེ་བཞིན་གཤེགས་
པ་ལ་སྐྱབས་སུ་འགྲོ་དགོས། ཞེས་གསུངས་པས། ཐམས་ཅད་ཀྱིས་སངས་
རྒྱས་ལ་སྐྱབས་སུ་མཆིའོ་ཞེས་བསྒྲགས་པས་དེ་བཞིན་གཤེགས་པའི་མཚན་ཐོས་
པས་འཇིགས་ཏེ་རྒྱ་མཚོར་ནུབ་ནས་ཁ་བཙུམ་པས་མུ་གེར་ཤི་ནས་སངས་
རྒྱས་ཀྱི་མཚན་ཐོས་པས་སུམ་ཅུ་རྩ་གསུམ་གྱི་ལྷར་སྐྱེས་ནས་གཟོད་བདེན་པ་
103



མཁན་ཆེན་ངག་གི་དབང་པོས་མཛད།
མཐོང་བ་ཡིན་པས། དེ་ལྟར་དེ་བཞིན་གཤེགས་པའི་མཚན་ཙམ་ཐོས་པས་
ཀྱང་འཁོར་བ་དང་ངན་སོང་གི་འཇིགས་པ་ལས་སྐྱོབས་པའི་ཕྲིན་ལས་དེ་ལྟར་
མངའ་བ་ཡིན་ནོ། །གཉིས་པ་དམ་པའི་ཆོས་ལ། ངོ་བོ་དབྱེ་བ་ཡོན་ཏན་
གསུམ་ལས། དང་པོ་ངོ་བོ་ནི། ཉོན་མོངས་ཤེས་བྱ་བག་ཆགས་ཀྱི་སྒྲིབ་པ་
སྤོང་པའམ་སྤོང་བྱེད་ཀྱི་ཐབས་སུ་གྱུར་པ་དམ་པའི་ཆོས་ཀྱི་ངོ་བོ་ཡིན། སྤང་
བའམ་ཞེས་པ་ནི། ཉན་རང་བྱང་སེམས་གསུམ་གྱིས་ཉོན་མོངས་སྤོང་པའི་
འགོག་པ་དམ་པ་དེ་དང་། སྤོང་བྱེད་ལམ་གྱི་བདེན་པ་ཡིན་ནོ། །དབྱེ་ན་ལུང་
གི་ཆོས་དང་། རྟོགས་པའི་ཆོས་གཉིས། ལུང་གི་ཆོས་དེ་ལ་དབྱེ་ན་ཆོས་ཀྱི་
ཕུང་པོ་བརྒྱད་ཁྲི་བཞི་སྟོང་ཞིག་ཡོད་པ་དེ་བསྡུ་ན། གསུང་རབ་ཡན་ལག་བཅུ་
གཉིས། དེ་བསྡུ་ན་སྡེ་སྣོད་གསུམ་དུ་འདུ་བ་ཡིན། ལུང་གི་ཆོས་དེ་ནི་དགེ་འདུན་
པ་རྣམས་ཀྱི་ཐུགས་རྒྱུད་ན་བཞུགས་པ་དེ་ཡིན་མ་གཏོགས། ཕྱིའི་ཡི་གེ་པོ་
ཏིའི་རྣམ་པ་རྣམས་ནི་ལུང་གི་ཆོས་ཀྱི་རྟེན་དུ་རྒྱུ་མཚན་ཉིད་ཐེག་པས་འདོད།
གསང་སྔགས་ཀྱི་སྐབས་སུ། བརྡར་གྱུར་པ་དང་། བརྡར་སྣང་བ། བརྡར་
གྲགས་པ་གསུམ་ལས། བརྡར་གྱུར་པ་ནི། གསུང་རབ་པོ་ཏིའི་རྣམ་པ། བརྡར་
སྣང་བ་ནི། དགེ་འདུན་གྱི་ཐུགས་རྒྱུད་ན་ལུང་གི་ཆོས་སྣང་བ། བརྡར་གྲགས་
པ་ནི། ངག་གི་བརྗོད་པའི་སྒྲ་ཚིག་རྣམས་ཡིན་པས་དོན་དུ་རྒྱལ་བའི་ལུང་རྟོགས་
ཀྱི་ཆོས་རིན་པོ་ཆེ་རྣམ་པ་གཉིས་ཞེས། དཔེར་ན་སྲོག་གཅོད་པ་སྤངས་པའི་
ཚིག་དེ་བློ་ལ་ངེས་པ་ལུང་གི་ཆོས་དང་། དེའི་དོན་ཉམས་སུ་ལེན་ཅིང་སྒྲུབ་
པ་རྟོགས་པའི་ཆོས་ཡིན། རྟོགས་པའི་ཆོས་དེ་ལ་ལམ་ལྷག་པའི་བསླབ་པ་
རིན་པོ་ཆེ་རྣམ་པ་གསུམ་སྟེ། ཐེག་དམན་ཉན་རང་གི་ལུང་གི་ཆོས་རྗོད་བྱེད་
104



༄༅། །སྙིང་ཐིག་སྔོན་འགྲོའི་ཟིན་བྲིས།
སྡེ་སྣོད་གསུམ་པོ་དེའི་བརྗོད་བྱ་བསླབ་པ་གསུམ། ཐེག་པ་ཆེན་པོའི་འདུལ་
བའི་རྗོད་བྱེད་ཀྱི་བརྗོད་བྱ། རྩ་ལྟུང་ཉི་ཤུ་སོགས་ཚུལ་ཁྲིམས་ཀྱི་བསླབ་པ།
མདོ་སྡེའི་རྗོད་བྱེད་མདོ་མང་གི་བརྗོད་བྱ་བྱམས་པ་དང་ཏིང་ངེ་འཛིན་སོགས་
ཏིང་ངེ་འཛིན་གྱི་བསླབ་པ། ཡུམ་རྒྱས་འབྲིང་བསྡུས་གསུམ་སོགས་མངོན་པའི་
ཆོས་ཀྱི་བརྗོད་བྱ་དབུ་མ་ཆེན་པོ་ཤེས་རབ་ཀྱི་བསླབ་པ། སྔགས་ཀྱི་དབང་དང་
སྡོམ་ཆོག་ཐམས་ཅད་འདུལ་བ། དེའི་བསྟན་དོན་དམ་ཚིག་གི་རིམ་པ་རྣམས་
ཚུལ་ཁྲིམས་ཀྱི་བསླབ་པ། རྒྱུད་སྡེ་བཞིའམ་དྲུག་གི་ཆོས་མདོ་སྡེ། དེའི་བསྟན་
དོན་ཐུན་མོང་བའི་བསྐྱེད་རྫོགས་གཉིས་ཏིང་ངེ་འཛིན་གྱི་བསླབ་པ། རྫོགས་
པ་ཆེན་པོའི་རྒྱུད་རྣམས་མངོན་པའི་ཆོས། དེའི་བསྟན་དོན་ཀ་དག་ཁྲེགས་
ཆོད་དང་། ལྷུན་གྲུབ་ཐོད་རྒལ་གཉིས་ཤེས་རབ་ཀྱི་བསླབ་པ་མཐར་ཐུག་
པ་ཡིན། མདོར་ན་རྗོད་བྱེད་ཚིག་གི་ཆ་ཐམས་ཅད་ལུང་གི་ཆོས། བརྗོད་བྱ་
དོན་གྱི་ཆ་ཐམས་ཅད་རྟོགས་པའི་ཆོས་ཡིན། ཡོན་ཏན་ནི། ཆོས་ཀྱི་ཡོན་ཏན་
བསམ་མི་ཁྱབ། །ཅེས་པས། སྲིད་ཞིའི་རྒུད་པ་ཐམས་ཅད་སེལ་བ་དང་།
སྲིད་ཞིའི་ཕུན་ཚོགས་ཐམས་ཅད་འབྱུང་བ་དམ་པའི་ཆོས་ཀྱི་ཡོན་ཏན་ཡིན།
དགེ་འདུན་ལ། ངོ་བོ། དབྱེ་བ། ཡོན་ཏན་གསུམ་ལས། ངོ་བོ་ནི་རིག་གྲོལ་
གྱི་ཡོན་ཏན་གཉིས་དང་ལྡན་པ་དགེ་འདུན་གྱི་ངོ་བོ་ཡིན། དེ་ལ་མཐོང་རིག་
རྟོགས་གསུམ་དོན་གཅིག་མིང་གི་རྣམ་གྲངས་ཡིན་ལ། ཉན་རང་གིས་འབྲས་
བུ་བཞི་པོ་རིམ་པ་བཞིན་བདེན་པ་བཞིའི་རང་བཞིན་མཐོང་ཞིང་སྤང་བྱ་ཅི་
རིགས་ལས་གྲོལ་བ་དང་། བྱང་ཆུབ་སེམས་དཔས་མཐོང་ལམ་ཆོས་ཉིད་
ཀྱིས་བདེན་པ་མཐོང་ཞིང་རྟོགས་ནས་སྤང་བྱ་ཅི་རིགས་ལས་གྲོལ་བ་ཡིན་ལ།
105



མཁན་ཆེན་ངག་གི་དབང་པོས་མཛད།
དེ་ནས་བཟུང་ས་བཅུའི་རྒྱུན་གྱི་ཐ་མའི་བར་དུ་ཉོན་ཤེས་བག་ཆགས་ཅི་རིགས་
ལས་གྲོལ་བའི་དགེ་འདུན་པ་ཡིན། དབྱེ་ན་ཐེག་དམན་ཉན་རང་གི་དགེ་འདུན་
དང༌༑ ཐེག་ཆེན་བྱང་ཆུབ་སེམས་དཔའི་དགེ་འདུན་གཉིས་ལས། དང་པོ་
ཐུན་མོང་གི་དགེ་འདུན་ཉན་ཐོས་དང་རང་རྒྱལ་བྱང་ཆུབ་སེམས་དཔའ་གསུམ་
དང༌༑ ཐུན་མིན་གྱི་དགེ་འདུན་རིག་འཛིན་ནང་གི་དགེ་འདུན་རྣམས་ཡིན།
དང་པོ་དེ་ལ་སོ་སྐྱེ་དང་འཕགས་པའི་དགེ་འདུན་གཉིས། སོ་སྐྱེ་ནི་ངོ་བོ་
ངེས་འབྱུང་གི་བསམ་པས་ཀུན་ནས་བསླངས་ཏེ་སྡོམ་པ་སོ་སོར་ཐར་པ་རིགས་
བརྒྱད་ཀྱི་སྡོམ་པ་ཞུས་ནས་ཚུལ་ཁྲིམས་རྣམ་པར་དག་པ་བསྲུང༌། ཏིང་ངེ་
འཛིན་བསྒོམ། ཤེས་རབ་བསྐྱེད་ནས་བདེན་པ་མ་མཐོང་གི་བར་ཚོགས་སྦྱོར་
གྱི་ལམ་དུ་བཞུགས་པ་རྣམས་ཡིན། འཕགས་པ་ནི་ཁྱད་གཞི་བདེན་པ་བཞི་
ལ་ཁྱད་ཆོས་མི་རྟག་སོགས་བཅུ་དྲུག་གི་ཚུལ་དུ་བདེན་པ་མཐོང་ནས་དེའི་
རྒྱུན་ལ་ཞུཊ་པ་རྒྱུན་ཞུགས། འདོ ད་ཉོན་སྐོར་དགུ་ཐམས་ཅད་མ་སྤང་
ཞིང་འདོད་པར་ལན་གཅིག་སྐྱེ་བ་ལེན་དགོས་པ་ལན་གཅིག་ཕྱིར་འོང་དང་།
འདོད་ཉོན་ལྷག་མ་མ་ལུས་པ་སྤངས་པས་ཕྱིར་འདོད་ཁམས་སུ་སྐྱེ་བ་ལེན་མི་
དགོས་པས་ཕྱིར་མི་འོང་། ཁམས་གསུམ་གྱི་ཉོན་མོངས་པའི་དགྲ་མ་ལུས་པ་
བཅོམ་པ་ནི་དགྲ་བཅོམ་པ། དེ་ལ་ལྷག་བཅས་དང་ལྷག་མེད་གཉིས་སོ། །
རང་རྒྱལ་ནི་དང་པོ་ལམ་ལ་སློབ་པའི་ཚེ་ཉན་ཐོས་ཇི་ལྟ་བ་ལ་ཚོགས་བསྐལ་པ་
ཆེན་པོ་བརྒྱར་བསགས་ནས་སྲིད་པ་ཐ་མ་པའི་ཚེ་སྨོན་ལམ་བཞི་བཏབ་པ་
ནི་སངས་རྒྱས་མ་བྱོན་པའི་ཞིང་སྟོང་པར་སྐྱེ་ནས། སློབ་དཔོན་མེད་པར་རང་
གིས་བྱང་ཆུབ་བརྙེས་པ་དང་། ངག་གི་སྒྲས་ཆོས་མི་སྟོན་པ་དང་། སྐུའི་རྫུ་
106



༄༅། །སྙིང་ཐིག་སྔོན་འགྲོའི་ཟིན་བྲིས།
འཕྲུལ་གྱིས་གདུལ་བྱ་ལ་བསོད་ནམས་བསྐྱེད་པར་སྨོན་ལམ་བཏབ་པས།
སངས་རྒྱས་དང་ཉན་ཐོས་མེད་པའི་ཞིང་དུ་སྐྱེས་ཤིང་མཚན་དཔེ་ཅུང་ཟད་རེས་
བརྒྱན་པ་ཁྱིམ་ལ་མི་དགའ་ཞིང་དབེན་པར་མོས་པ་ཞིག་བྱུང་ནས་དུར་ཁྲོད་ཀྱི་
གོས་ལས་ཆོས་གོས་གསུམ་སྐྱེས་ཐོབ་ཀྱི་ཤེ ས་རབ་ཀྱིས་ཤེས་ནས་དྲས་
ཤིང་དྲུབ་པ་བགོས་ནས་དུར་ཁྲོད་ཀྱི་རུས་གོང་ལ་བལྟས་ཏེ་རུས་པ་འདི་ཅི་ལས་
བྱུང་ན་སྐྱེ་བ་ལས་བྱུང་། སྐྱེ་བ་གང་ལས་བྱུང་ན་སྲིད་པ་ལས་བྱུང་སོགས་
རྟེན་འབྲེལ་ལུགས་འབྱུང་ལྡོག་གི་ཚུལ་དུ་མ་རིག་པ་ལས་བྱུང་བ་ཤེས། མ་
རིག་པ་ལས་འདུ་བྱེད་དེ་ལས་རྣམ་ཤེས་སོགས་ནས་རྒ་ཤིའི་བར་དུ་ལུགས་འབྱུང་
དང༌། རྒ་ཤི་གང་ལས་འགགས་ན་སྐྱེ་བ་འགགས་པ་ལས་འགགས་
སོགས་འགགས་རིམ་ལུགས་ལྡོག་དང༌། མ་རིག་པ་འགགས་པས་འདུ་བྱེད་
འགགས་པ་སོཊ་འགགས་རིམ་ལུགས་འབྱུང་གིས་རྒ་ཤི་འགགས་པའི་བར་
རྣམས་ལེགས་པར་བརྟགས་པས་རྟེན་འབྲེལ་ལུགས་འབྱུང་ལྡོག་གི་ཆོས་ཉིད་
མཐོང་ནས་རྒྱུན་ཞུགས་སོགས་ཉན་ཐོས་དང་འདྲ་བས་རྟེན་བསམ་གཏན་བཞི་
པ་ལ་བརྟེན་པ་ཡིན། དེ་ཡང་དབང་པོ་རྣོན་པོ་གྲོགས་ལ་བརྟེན་མི་དགོས་
པ་རྣམས་ནི་བསེ་རུ་ལྟ་བུར་གཅིག་པུར་གནས་པ་དང་། དབང་རྟུལ་གྲོགས་
ལ་བརྟེན་དགོས་པ་རྣམས་ནི་ནེ་ཙོ་ལྟ་བུ་ཁྱུས་ལྡིང་བ་མང་པོ་ལྷན་ཅིག་ཏུ་
བཞུགས་པ་སྟེ་དེ་ལ་ལྷག་བཅས་ལྷག་མེད་ཀྱི་དགྲ་བཅོམ་པ་གཉིས་ཡོད། བྱང་
སེམས་ཀྱི་དགེ་འདུན་ལ་ཡང་སོ་སྐྱེ་དང་འཕགས་པའི་དགེ་འདུན་གཉིས་ལས།
དང་པོ་ནི། སེམས་ཅན་ཐམས་ཅད་སངས་རྒྱས་ཀྱི་གོ་འཕང་ཐོབ་འདོད་ཀྱིས་
བྱང་ཆུབ་མཆོག་ཏུ་ཐུགས་བསྐྱེད་ནས་བྱང་སེམས་ཀྱི་སྡོམ་པ་སྲོལ་གཉིས་གང་
1tj7



མཁན་ཆེན་ངག་གི་དབང་པོས་མཛད།
ཡང་རུང་བ་ཞིག་ཞུས་ནས། རང་ལམ་གྱི་ཚུལ་ཁྲིམས་རྣམ་པར་དག་པས་
རྒྱུད་བསྡམས་ནས་ ཕ་རོལ་ཏུ་ཕྱིན་པ་དྲུག་གིས་བསྡུས་པའི་རྫོགས་སྨིན་སྦྱང་
བའི་སྒོ་ལ་སློབ་པ་ཚོགས་སྦྱོར་མོས་སྤྱོད་ཀྱི་ས་ན་བཞུགས་པ་སོ་སྐྱེ་དང༌།
མཐོང་ལམ་ཆོས་ཉིད་ཀྱི་བདེན་པ་མངོན་སུམ་དུ་མཐོང་བ་ཡན་ཆད་འཕགས་
པའི་དགེ་འདུན་ཏེ། ས་དང་པོ་ནས་བདག་མེད་གཉིས་མངོན་སུམ་དུ་མཐོང་།
མཐོང་སྤངས་ཀུན་བཏགས་ཀྱི་ཆ་རྣམས་སྤངས། སངས་རྒྱས་བརྒྱའི་ཞལ་
མཐོང་༑ སེམས་ཅན་བརྒྱ་སྨིན། ཞིང་ཁམས་བརྒྱ་བགྲོད། ཞིང་བརྒྱ་འོད་
ཟེར་གྱིས་སྣང་བར་ནུས། ཞིང་བརྒྱ་རྫུ་འཕྲུལ་གྱིས་གཡོ་བར་བྱེད། ཏིང་ངེ་
འཛིན་གྱི་སྒོ་བརྒྱ་ཐོབ། རང་གི་ལུས་བརྒྱར་སྟོན། དེ་རེ་རེ་ལའང་འཁོར་བརྒྱ་
བརྒྱ་སྤྲུལ་པ་སོགས་ཡོན་ཏན་བརྒྱ་ཕྲག་བཅུ་གཉིས་ཐོབ། དེ་ནས་ས་གཉིས་
པ་ནས་སྔར་མཐོང་ལམ་གྱིས་གནས་སྐབས་སུ་མཐོང་བའི་མཉམ་བཞག་གི་རྒྱུན་
སྐྱོང་ཞིང་གོམས་པ་ལས་སྒོམ་སྤངས་ལྷན་སྐྱེས་ཀྱི་ཆ་རིམ་གྱིས་སྤངས་ནས།
ཡོན་ཏན་འབུམ་ཕྲག་བཅུ་གཉིས་སོགས་ནས། བརྗོད་དུ་མེད་པའི་རྡུལ་གྱི་
གྲངས་དང་མཉམ་པའི་ཡོན་ཏན་ཐོབ་དེའི་བར་དུ་སེམས་ཅན་རྒྱ་མཚོ་ལྟ་བུ་སྨིན་
པར་བྱེད། ཞིང་རྒྱ་མཚོ་ལྟ་བུ་སྦྱངས། སངས་རྒྱས་རྒྱ་མཚོ་ལྟ་བུ་མཉེས་
པར་བྱས་ཐུགས་སུན་པར་མ་བྱས་པའི་སྒོ་ནས་ཚོགས་གཉིས་རྒྱ་མཚོ་ལྟ་བུ་
རྫོ གས་པར་བྱས་ཏེ། མདོར་ན་སེམས་ཅན་རྣམས་སེམས་མགུ་བར་བྱས།
སུན་པར་མ་བྱས། སངས་རྒྱས་རྣམས་ཐུགས་མཉེས་པར་བྱས། སུན་པར་
མ་བྱས་ནས་ཚོགས་གཉིས་རྒྱ་མཚོ་ལྟ་བུའི་སྒོ་ལ་འཇུག་ཅིང་ཏིང་ངེ་འཛིན་གྱི་
སྒོ་དཔག་ཏུ་མེད་པ་ཐོབ་པ། ཡོན་ཏན་བསམ་གྱིས་མི་ཁྱབ་པས་བརྒྱན་པ་དེ་
108



༄༅། །སྙིང་ཐིག་སྔོན་འགྲོའི་ཟིན་བྲིས།
དག་ནི་བྱང་སེམས་འཕགས་པའི་དགེ་འདུན་ཡིན། རིག་འཛིན་ནང་གི་
དགེ་འདུན་ནི། ཕྱི་རྒྱུད་ཀྲི་ཡོག་སྡེ་གསུམ་གྱི་དང་པོ་ཀྲི་ཡའི་སྒོར་འཇུག་པ་ལ།
སྔགས་ཡིན་ན་སྡོམ་ཆོག་གམ། འཇུག་སྒོ། སྨིན་བྱེད་ཐམས་ཅད་དབང་ཡིན་
པས༑ ཀྲྀ་ཡ་བས་དང་པོ་ཐུན་མོང་རིག་པའི་དབང་ལ། མི་བསྐྱོད་པ་ཆུ། རིན་
འབྱུང་ཅོད་པན། སྣང་མཐའ་དྲིལ་བུའི་དབང་གསུམ་མཐའ་རྟེན་བཀྲུ་བྱབས་
སྲུང་གསུམ་དང་བཅས་པ་ཐོབ་ནས། བྱ་རྒྱུད་རང་ལམ་གྱི་དམ་ཚིག་རྣམ་པར་
དག་པས་རྒྱུད་སྡོམ་པ་སྨིན་བྱེད་ཡིན་ལ། གྲོལ་བྱེད་ཀྱི་གདམས་པ་ཉམས་
སུ་ལེན་པ་ལ་མཚན་བཅས་དང་མཚན་མེད་ཀྱི་རྣལ་འབྱོར་ཞེས་པ་མ་གཏོགས་
བསྐྱེད་རིམ་དང་རྫོགས་རིམ་གྱི་ཐ་སྙད་མེད་ལ། དང་པོ་མཚན་བཅས་ཀྱི་རྣལ་
འབྱོར་ལ་རྙིང་མ་ལྟར་ཚད་མེད་བཞི་བསྒོམ་པ་དང༌། སྭ་བྷཱ་ཝའི་སྔགས་
ཀྱིས་སྟོང་ཉིད་དུ་སྦྱང་ཞིང་སྟོང་ཉིད་སྙིང་རྗེ་ཟུང་དུ་འཇུག་པ་ལས་ཀྲྀ་ཡ་ལྷ་དྲུག་གི་
ཚུལ་དུ་བསྒོམ་ཞིང་བདག་དམ་ཚིག་སེམས་དཔའ་བྲན་དང་ལྷ་ཡེ་ཤེས་སེམས་
དཔའ་རྗེ་བོའི་ཚུལ་དུ་བསྒོམ་པ་སྟེ་དམ་ཡེ་ཐ་དད་ཀྱི་ཚུལ་དུ་བསྒོམ་ཞིང་ལྷ་
གཤེགས་སུ་གསོལ་ཞིང་། དམ་ཚིག་པ་དམིགས་པ་མེད་པར་བསྡུ་ཞིང་།
རྗེས་ཐོབ་ཏུ་དཀར་གསུམ་མངར་གསུམ་གྱི་ཟས་ཟ་ཞིང༌། ཁྲུས་དང་གཙང་
སྦྲ་ལ་གཙོ་བོར་སྤྱོད་པས་ནམ་ཞིག་ན་སྒྲུབ་རྟེན་བྲིས་སྐུ་བཞད་པ་དང་། མར་
མེ་རང་འབར་བ། སྤོས་ཀྱི་ངད་ལྡང་བ་སོགས་གྲུབ་པའི་མཚན་མ་འབྱུང་གི་
བར་སོ་སྐྱེ་དང་། དེ་ནས་དངོས་གྲུབ་བླང་བ་དང་མཉམ་དུ་འདོད་གཟུགས་
ཀྱི་རིག་འཛིན་གྲུབ་ནས་རིགས་གསུམ་གྱི་ལྷའི་ཞལ་མཐོང་བ་དང་མཉམ་དུ་མཆོག་
གི་དངོས་གྲུབ་ལ་སྦྱོར་ནས་དེ་ནས་མི་ཚེ་བཅུ་དྲུག་གི་བར་དུ་ལམ་སྦྱངས་
109



མཁན་ཆེན་ངག་གི་དབང་པོས་མཛད།
ནས་མཐར་རིགས་གསུམ་རྡོ་རྗེ་འཛིན་པའི་གོ་འཕང་ཐོབ་པ་སྟེ། དེ་ལྟར་
ཉམས་སུ་ལེན་པའི་གང་ཟག་རིག་འཛིན་ནང་གི་དགེ་འདུན་སྔགས་པ་དང་
སྔགས་མ་ཞེས་འདོགས་པ་ཡིན། སྤྱོད་རྒྱུད་ཀྱི་འཇུག་སྒོ་སྔར་གྱི་དབང་གསུམ་
པོའི་སྟེང་དུ། དོན་འགྲུབ་དྲིལ་བུའི་དབང་དང་། རྣམ་སྣང་མིང་གི་དབང་ཐོབ་
ནས་རང་ལམ་གྱི་དམ་ཚིག་རྣམ་པར་དག་པས་རྒྱུད་བསྡམས་ནས། གྲོལ་
བྱེད་ཀྱི་གདམས་པ་ཉམས་སུ་ལེན་པ་ལ་རྣལ་འབྱོར་དང་མཐུན་པར་བསྒོམས་
ནས༑ དམ་ཡེ་མཉམ་པར་སྤྱན་ནམ་གྲོགས་པོའི་ཚུལ་དུ་ལྟ་ཞིང་ཡི་དམ་ལྷའི་
ཞལ་མ་མཐོང་གི་བར་སོ་སྐྱེའི་སྔགས་པ་དང༌། འདོད་གཟུགས་ཀྱི་ལྷ་དང་
ལུས་དང་ལོངས་སྤྱོད་སོགས་དང་སྐལ་བ་མཉམ་པའི་རིག་འཛིན་འགྲུབ་ནས་
ལྷའི་ཞལ་མཐོང་སྟེ་མཆོག་དངོས་གྲུབ་ནས། དེ་ནས་མི་ཚེ་བདུན་གྱི་བར་དུ་
ལམ་སྦྱངས་ནས་མཐར་རིགས་བཞི་རྡོ་རྗེ་འཛིན་པའི་གོ་འཕང་མ་ཐོབ་བར་
འཕགས་པའི་སྔགས་པ་དང་སྔགས་མ་ཞེས་དང༌། རྣལ་འབྱོར་རྒྱུད་ཀྱི་སྨིན་བྱེད་
དམ་འཇུག་སྒོ་ཐུན་མོང་རིག་པའི་དབང་ལྔ་རྡོ་རྗེ་རྒྱལ་པོ་བཀའ་རབ་འབྱམས་ཀྱི་
དབང་རྣམས་དང་མཐའ་རྟེན་རྟགས་བརྒྱད་རྫས་བརྒྱད་དང་བཅས་པའི་དབང་
ཐོབ༑ རང་ལམ་གྱི་དམ་ཚིག་རྣམ་པར་དག་པས་རྒྱུད་བསྡམ། གྲོལ་བྱེད་
གདམས་པ་ལ་ཁྲུས་དང་གཙང་སྦྲ་གཙོ་བོར་མི་བྱེད་པར་ནང་བསྒོམ་པ་མངོན་
བྱང་ལྔའི་སྒོ་ནས་དམ་ཡེ་དབྱེར་མེད་དུ་བསྒོམ་པས་སྒྲུབ་རྟེན་འབར་བ་འོད་དང་
ཞལ་འཛུམ་པ་སོགས་ཀྱི་སྒོ་ནས་དངོ ས་གྲུབ་བླངས་པས་འདོད་གཟུགས་
ཀྱི་རིག་འཛིན་གྲུབ་ནས་ཡི་དམ་ལྷའི་ཞལ་མཐོང་སྟེ་མདོ་ལྟར་བདེན་པ་མཐོང་
བའམ༑ སྔགས་ཀྱི་མཆོག་གི་དངོས་གྲུབ་འགྲུབ་ནས་དེ་ནས་མི་ཚེ་ལྔའི་བར་དུ་



༄༅། །སྙིང་ཐིག་སྔོན་འགྲོའི་ཟིན་བྲིས།
ལམ་སྦྱངས་ནས་མཐར་རིགས་ལྔ་རྡོ་རྗེ་འཛིན་པའི་གོ་འཕང་མ་ཐོབ་ཀྱི་
བར་སོ་སྐྱེ་དང་འཕགས་པའི་སྔགས་པ་དང་སྔགས་མ་ཞེས། ཕྱི་རྒྱུད་སྡེ་གསུམ་
གྱི་རིག་འཛིན་ནང་གི་དགེ་འདུན་ཡིན། རྣལ་འབྱོར་བླ་ན་མེད་པའི་རྒྱུད་དེ་
ལ་རྙིང་མ་ལྟར། མ་ཧ། ཨ་ནུ། ཨ་ཏི་ཡོ་ག་གསུམ་ལས། དང་པོ་མ་ཧཱ་ཡོ་གའི་
འཇུག་སྒོའམ། སྨིན་བྱེད་དམ། སྡོམ་ཆོག་ནི། རྒྱུད་སྡེ་ཞི་ཁྲོའམ། སྒྲུབ་སྡེ་
བཀའ་བརྒྱད་ཀྱི་དབང་ལྟ་བུ་ཞིག་མ་ཐོབ་ན་དབང་གཞན་གྱིས་ལམ་དབང་གི་གཞི་
དབང་གི་གོ་མི་ཆོད་པས། དང་པོ་རྒྱུད་ལྟར། ཕྱི་ཕན་པའི་དབང་བཅུ།
ནང་ནུས་པའི་དབང་ལྔ། གསང་བ་ཟབ་མོའི་དབང་གསུམ་ཐོབ་དགོས་ཏེ།
དང་པོ་བླ་མས་སློབ་མའི་རྒྱུད་སྨིན་པར་བྱེད་པ་ལ། དང་པོ་སྟ་གོན་ནས་བཟུང་
སྟེ་སྐྱབས་སེམས་སྡོམ་བཟུང་གི་བར་རྣམས། དཔེར་ན་ཆང་གི་དང་པོ་ནས་
བཙོས་པ་ལྟ་བུ་ཡིན། དེ་ནས་དབང་གི་སྣོད་རུང་དུ་སྒྲུབ་པ་སློབ་མ་ལྷར་གསལ་
བའི་གནས་གསུམ་ཡི་གེ་གསུམ་ལ་སྐུ་གསུང་ཐུགས་ཀྱི་ལྷ་གསུམ་གསལ་
ཞིང་དེ་ལས་འོད་ཟེར་མཁའ་ཁྱབ་ཏུ་སྤྲོས་ནས་ཕྱོགས་བཅུའི་ཞིང་ཁམས་རབ་
འབྱམས་དང་། ཁྱད་པར་དུ་འོག་མིན་སོགས་ནས་ལྷ་ཡེ་ཤེས་པ་སྐུ་ཕྱག་རྒྱ།
གསུང་ཡིག་འབྲུ། ཐུགས་ཕྱག་མཚན་གྱི་རྣམ་པས་སྤྱན་དྲངས་ནས་སློབ་མ་
ལ་བསྟིམས་པས། རབ་ཡིན་ན་དབང་དོན་གྱི་ཡེ་ཤེས་རྟོགས། འབྲིང་ཡིན་
ན་བདེ་གསལ་མི་རྟོག་གི་ཉམས་སྐྱེས། ཐ་མ་ཡིན་ཀྱང་སྒོ་གསུམ་རྡོ་རྗེ་གསུམ་
གྱི་བློ་གཞན་གྱིས་མི་འཕྲོག་པ་ཞིག་ངེས་པར་སྐྱེ་དགོས་ཏེ། དཔེར་ན་ནས་ལ་
ཕབས་བཏབ་པ་དང་མཚུངས། དེ་ནས་དབང་བཞི་རིམ་གྱིས་བསྐུར་ནས་མཇུག་
ཏུ་དམ་ཚིག་ཐམས་ཅད་བསྡུས་ཏེ་ཁས་ལེན་པ་གཙོ་བོས་ཇི་ལྟར་བཀའ་སྩལ་པ་
1，



མཁན་ཆེན་ངག་གི་དབང་པོས་མཛད།
སོགས་ཀྱི་བར་ཆང་བསྙལ་བ་ལྟ་བུ་དང་མཚུངས་པས། དེ་ནས་དབང་སྲོག་
རྒྱུད་ལ་འཛིན་པ་དམ་ཚིག་རྣམ་པར་དག་པས་རྒྱུད་མ་བསྡམ་ན། ཆང་ལ་
དང་པོ་ནས་བཙོས་ཕབས་བཏབ་ནས་བསྙལ་ཀྱང་། གདོན་དང་འགྲུལ་སྣ་
སོགས་ཀྱིས་རུལ་འགྲོ་བ་བཞིན། ཕྱག་ན་རྡོ་རྗེ་མངོན་པར་དབང་བསྐུར་བའི་
རྒྱུད་ལས། དབང་སྲོག་རྒྱུད་ལ་འཛིན་པ་དམ་ཚིག་སྟེ། །ཉམས་ན་ས་བོན་
མེ་ཡིས་ཚིག་པ་བཞིན། །ཞེས་གསུངས་པས། དང་པོ་དབང་མཚན་ཉིད་པ་
ཞིག་ཐོབ་ཀྱང་། བར་དུ་དམ་ཚིག་རྣམ་པར་དག་པ་ཞིག་མ་བསྲུང་ན་མི་ཕན་ཏེ།
དམ་ལྡན་དང་དམ་ཉམས་གཉིས་ཀྱི་བར་དུ་ཁྱད་ཆེན་པོ་མེད་དེ། ས་ལ་སར་
མཐོང་ན་དམ་ཉམས། ས་ལ་སངས་རྒྱས་སྤྱན་མར་མཐོང་ན་དམ་ལྡན་ཡིན་
དགོས་ཀྱང༌། དུས་ཕྱིས་སྔགས་པ་རྣམས་ལ་ལྷ་སྔགས་ཡེ་ཤེས་ཀྱི་རོལ་པ་
འཆར་དགོས་རྒྱུ་ལ་སྣང་བ་ཐམས་ཅད་འདྲེ་དང་རྒྱལ་པོར་ཤར་ནས་རང་གཞན་
ཐམས་ཅད་ཡིད་མི་བདེ་བར་བྱེད་པ་དེ་དག་ལ་སྔགས་ཀྱི་དྲི་ཙམ་ཡང་མི་བྲོ།
དེས་ན་སོ་ཐར་ཕྱི་ལུས་ངག་གི་ལས་གཙོ་ཆེ་བས་བསྲུང་སླ། དེ་བས་བྱང་
སེམས་སེམས་ཀྱི་རྣམ་རྟོག་བཟང་ངན་ཙམ་ལ་རག་ལས་པས་སྔ་མ་ལས་ཅུང་
ཟད་དཀའ། སྔགས་ཀྱི་དམ་ཚིག་ཐམས་ཅད་ཡེ་ཤེས་ཀྱི་སྟེང་ནས་བརྩི་དགོས་
ཏེ་ཤིན་ཏུ་དཀའ་རུང་། དེང་སང་ཕལ་ཆེ་བས། སོ་ཐར་གྱི་སྡོམ་པ་སྲུང་དཀའ་
བར་བསམ། སྔགས་ཀྱི་སྡོམ་པ་ཆུ་འབོག་ལྷམ་འབོག་བྱེད་ཆོག་པར་བསམ་
པ་ཡིན་ཀྱང་། དེ་ནི་ཕྱིན་ཅི་ལོག་ཏུ་བཟུང་བ་ཡིན། དེས་ན་མ་ཧཱ་ཡོ་ག་རང་
ལམ་གྱི་དམ་ཚིག་རྣམ་པར་དག་པས་རྒྱུད་བསྡམ། གྲོལ་བྱེད་ཀྱི་གདམས་པ་
ལ་མ་ཧཱ་ཡོ་ག་པས་ཐབས་བསྐྱེད་པའི་རིམ་པ་གཙོ་བོར་བསྒོམ། ཤེས་རབ་



༄༅། །སྙིང་ཐིག་སྔོན་འགྲོའི་ཟིན་བྲིས།
རྫོགས་པའི་རིམ་པ་ཆ་ཙམ་སྟེ་རླུང་དང་ཐིག་ལེའི་རྫོགས་རིམ་གཉིས་ལས་རླུང་
གི་རྫོགས་རིམ་བསྒོམ་པ་ཡིན་ལ། དང་པོ་ཐབས་བསྐྱེད་པའི་རིམ་པ་ནི། ཐ་
མལ་མ་དག་པའི་མཚན་རྟོག་གི་གཉེན་པོ་ཐབས་བསྐྱེད་པའི་རིམ་པ་བསྒོམས་
པས་ཡུལ་གསུམ་གྱད་དུ་འགྱུར་བ་སྟེ། དང་པོ་ཡིད་ཀྱི་ཡུལ་དུ་རང་ཡི་དམ་
གྱི་ལྷའི་རྣམ་པར་བཀྲ་ལམ་གྱིས་གསལ་ལ། གཉིས་པ་རེག་པའི་ཡུལ་རང་
གི་ལག་པས་རེག་ཀྱང་ལྷ་དེ་དང་དེའི་རྒྱན་དང་ཕྱག་མཚན་ལ་སོགས་པ་ཐོག་
རེག་གི་རྣམ་པ་ལྟ་བུར་ཡོད་པར་སྣང་བ་དང་། གསུམ་པ་དབང་པོའི་ཡུལ་དུ་
གསལ་བ། ཕ་རོལ་པོས་བླ་མ་དེ་དཔལ་ཆེན་པོ་དང་རྡོ་རྗེ་འཇིགས་བྱེད་ལ་
སོགས་པར་མཐོང་བ་རེད་ཅེས་པ་དེ་ལྟ་བུའི་བསྐྱེད་རིམ་ལ་གསལ་བརྟན་གྱི་
ཚད་བརྒྱད་ཚད་དུ་ཕྱིན། ཉམས་ལྔ་མཐར་མ་ཕྱིན་གྱི་བར་དུ་གོམས་པས་ཐ་
མལ་པའི་མཚན་རྟོག་བསྐྱེད་རིམ་གྱིས་ལྷའི་ངོ་བོར་སྡོམ་ཐུབ་ཀྱང་། ལྷར་
འཛིན་གྱི་ཞེན་རྟོག་དང་མ་བྲལ་བས། གྱ་ནོམ་ལྷར་ཞེན་གྱི་གཉེན་པོ་ཤེས་
རབ་རྫོགས་པའི་རིམ་པ་བསྒོམ་དགོས་ཏེ། དེ་ལ་རླུང་དང་ཐིག་ལེའི་རྫོགས་
རིམ་གཉིས་ལས་དང་པོ་རླུང་ལས་སུ་མ་རུང་ན་ཐིག་ལེ་ལ་གནད་དུ་བསྣུན་མི་
ནུས་པས། དང་པོ་བསྐྱེད་རིམ་མཐར་ཕྱིན་ནས་བརྟན་པ་ཐོབ་པ་ཞིག་གིས་ཕྱི་
ལུས་ཀྱི་སྟོང་ར་ལྷར་གསལ་པ་མ་གཏོགས་ཐ་མལ་པའི་ལུས་ལྟར་མི་གསལ་
བ༑ རླུང་དགང་སྟོང་ཙམ་གྱིས་རྫོགས་རིམ་གྱི་གོ་མི་ཆོད་པས། དང་པོ་བསྐྱེད་
རིམ་བརྟན་པ་གལ་ཆེ། དེ་ནས་རླུང་བུམ་པ་ཅན་སྦྱོར་བ་བཞི་དང་ལྡན་པ་
གོམས་པ་ལས་རླུང་སེམས་དབུ་མར་ཞུགས་པ་དང་གནས་པ་དང་ཐིམ་པའི་
སྟོབས་དང་། སྟོང་པ་བཞི་སྟེ་རླུང་དབུ་མར་ཞུགས་རིམ་བཞིན་སེམས་དབང་
jj3



མཁན་ཆེན་ངག་གི་དབང་པོས་མཛད།
ཤེས་ཡིད་ཤེས་ལ་ཐིམ་པ་སྟོང་པ། ཡིད་ཤེས་ཉོན་ཡིད་ལ་ཐིམ་པ་སྟོང་པ་ཆེན་
པོ༑ ཉོན་ཡིད་ཀུན་གཞི་ལ་ཐིམ་པ་རབ་ཏུ་སྟོང་པ། ཀུན་གཞི་ཡེ་ཤེས་ལ་
ཐིམ་པ་ཐམས་ཅད་སྟོང་པ་སྟེ་སྟོང་བཞིས་དྲངས་པའི་དཔེའི་འོད་གསལ་རྒྱུད་
ལ་སྐྱེས། དེའི་རྗེས་སུ་སྣང་བ་གསུམ་གྱི་འོད་གསལ་གྱི་རྒྱུ་བྱེད། རླུང་འོད་
ཟེར་ལྔ་པས་རྐྱེན་བྱས་ནས་མ་དག་པའི་སྒྱུ་ལུས་རླུང་སེམས་ཙམ་ལས་གྲུབ་
པའི་ལྷ་སྐུ་བཅོས་མིན་སྒྱུ་མ་ལྟར་ལྡང་ནུས་ལ། དེ་ལྟ་བུའི་དཔེའི་ཡེ་ཤེས་དེ་
དོན་ཀྱི་འོད་གསལ་ལ་སྦྱོར་བར་བྱེད་པ་བོགས་འདོན་གྱིས་སྦྱོངས་དགོས་པས།
མ་ཧཱ་རང་ལམ་གྱི་ཚོམ་བུ་ཚོགས་ཀྱི་སྒྲུབ་པ་ཟླ་དྲུག་སྤོག་ཆོག་དགོས་པ་དང་མི་
དགོས་པ་གཉིས་ཀ་ཡོད་ཅིང༌། དོན་དུ་སྔར་བཤད་པ་ལྟར་དཔོན་སློབ་ཐམས་
ཅད་བསྐྱེད་རིམ་དང་རླུང་ལ་བརྟན་པ་ཐོབ་པ་སྦྱོར་ལམ་དྲོད་ཀྱི་ཡེ་ཤེས་བརྙེས་
པ་ཤ་སྟག་དཀྱིལ་འཁོར་གྱི་ཚོམ་བུའི་གྲངས་དང་མཐུན་པར་ཚོགས་དགོས།
དེ་ལ་འཁོར་ཁང་རིམ་པ་གསུམ་དང་ལྡན་པ་དགྲ་བཟློག་མཚོན། ནད་བཟློག་
སྨན་༑ འཚོ་བ་ཟས། སྒྲུབ་པ་རྫས་ཀྱི་ཡོ་བྱད་ཐམས་ཅད་ཚོགས་པར་བྱས།
དེ་ཡང་ཚོགས་པ་དེའི་ནང་དུ་རྩ་བའི་དམ་ཚིག་ཉམས་པ་གཅིག་ཡོད་ནའང་།
གཞན་ཐམས་ཅད་ཀྱི་སྒྲུབ་པ་དོན་མེད་པར་མཆོག་དངོས་ནི་མི་འགྲུབ་ལ།
ཐུན་མོང་གི་དངོས་གྲུབ་ཙམ་རེ་འགྲུབ་སྲིད་མ་གཏོགས། ཚོགས་སྒྲུབ་དོན་
མེད་པ་ཡིན་ཏེ། ཨིནྡྲ་བོ་དྷིས། རྣལ་འབྱོར་ཉམས་པ་གཅིག་གིས་ནི། །རྣལ་
འབྱོར་ཅན་ཀུན་མ་རུང་བྱེད། །སྦལ་བ་རྨ་ཅན་གཅིག་གིས་ནི། །སྦལ་བ་
གཞན་རྣམས་རུལ་བར་བྱེད། །ཅེས་པ་བཞིན། དམ་ཚིག་དང་ལྡན་པ་ཤ་སྟག་
ཡིན་ན་ནི། ཟླ་བ་དྲུག་སྤོག་ཆོག་སྟེ། ཁ་བསྐང་དགོས་མི་དགོས་དབང་པོའི་
114



༄༅། །སྙིང་ཐིག་སྔོན་འགྲོའི་ཟིན་བྲིས།
ཁྱད་ཡིན་ལ། ཟླ་བ་དྲུག་རྫོགས་པའི་དུས་ཀྱི་སྲོད་ལ་འོད་སེར་སྔོ་དམར་
བསྣོལ་མར་སྤྲོས་ཏེ་ལྷ་ལས་དངོས་གྲུབ་ལེན་པ་དང་། དགུང་ལ་དགྲ་ལས་
དངོས་གྲུབ་བླངས་ཏེ་འཚེངས་པ་གསུམ་ལྡན་དུ་བསྒྲལ་ཞིང་དངོས་གྲུབ་ལེན་
པ་དང་། ཐོ་རེངས་ཀྱི་དུས་གཞན་ལུས་ཕྱག་རྒྱའི་ལམ་ལ་བརྟེན་ཏེ། ཐིག་ལེ་
ཡས་བབ་ལ་བརྟེན་ཏེ་དངོས་པོ་ལྷན་གཅིག་སྐྱེས་པའི་ཡེ་ཤེས་ཞེས། བདེ་
ཉམས་དང་མ་བྲལ་བའི་ཡེ་ཤེས་རྒྱུད་ལ་སྐྱེས། ཐིག་ལེ་མས་བརྟན་གྱི་མཐར་
རང་བཞིན་ལྷན་ཅིག་སྐྱེས་པའི་ཡེ་ཤེས་བདེ་གསལ་མི་རྟོག་པའི་ཉམས་ཞེན་
ཐམས་ཅད་དང་བྲལ་བའི་དོན་གྱི་ཡེ་ཤེས་རྒྱུད་ལ་སྐྱེ་བ་སྟེ། དེའི་ཚེ་ཡབ་ལ་
བདེ་བའི་ཡེ་ཤེས་དང་། ཡུམ་ལ་སྟོང་པའི་ཡེ་ཤེས་མངོན་སུམ་དུ་རྒྱུད་ལ་སྐྱེས་
ནས་དེའི་རྗེས་ཐོབ་ཏུ་དག་པའི་སྒྱུ་ལུས་སློབ་པའི་ཟུང་འཇུག་སྟེ། སྐུ་ཐུགས་
ཟུང་དུ་འཇུག་པའི་རྫོགས་རིམ་མ་བཅོས་པའི་ལྷ་སྐུར་ལྡང་བར་ནུས་ཤིང་།
དེ་ཡང་ཚོགས་ལམ་པ་སྦྱོར་ལམ་ལ་ན་འཕར། སྦྱོར་ལམ་པ་མཐོང་ལམ་དུ་
ན་འཕར། མཐོང་ལམ་ས་གཉིས་པ་ལ་སོགས་པར་ན་འཕར་ཞིང་། ཐམས་
ཅད་དམ་ཚིག་དང་ལྡན་ན། ནམ་ཚོད་འཛིན་པའི་བྱ་དང་སྒོ་ཁྱི་མཛོ་མོ་ལ་
སོགས་ཀྱང་རིག་འཛིན་གྱི་ས་མངོན་དུ་བྱས་འགྲོ་ཞིང་། དེ་ཡང་ཚོགས་སྒྲུབ་
པ་རྣམས་དྲོད་ཐོབ་པ་ཤ་སྟག་ཡིན་ན་ཟླ་བ་དྲུག་གི་བར་དུ་རྩེ་མོ་དང་བཟོད་པ་
གཉིས་རྫོགས་དངོས་གྲུབ་ལེན་པའི་དུས་ཆོས་མཆོག་སྐད་ཅིག་མའི་ཡེ་ཤེས་
དེའི་རྗེས་སུ་མདོ་ལྟར་མཐོང་ལམ་མམ། སྔགས་ལྟར་ཕྱག་རྒྱ་ཆེན་པོ་མཆོག་
གི་དངོས་གྲུབ་ལ་སྦྱོར་བ་སྟེ། བཀའ་སྡེ་ཟུར་བའི་དགོངས་པ་ལྟར་ན། ལམ་
རིམ་ལས། ནུས་པ་ཐོབ་དང་མ་ཐོབ་པས། །མཐོང་ལམ་གཉིས་སུ་བྱས་པ་
115



མཁན་ཆེན་ངག་གི་དབང་པོས་མཛད།
ཡིན༑ །ཞེས་པ་ལྟར། ཏིང་ངེ་འཛིན་གྱི་མེས་ཐ་མལ་གྱི་ལུས་སྦྱངས་ནུས་ཤིང་
དྭངས་མར་གྱུར་ཏེ་སྐྱེ་འཆི་མེད་པའི་ཚེ་དབང་བརྙེས་པ་ལ་ཚེ་དབང་རིག་འཛིན་
དང༌༑ སྦྱངས་མ་ནུས་པ་སེམས་ལྷ་སྐུར་སྨིན་ཀྱང་ལུས་སྦྱངས་མ་ནུས་པ་རྣམ་
སྨིན་རིག་འཛིན། ས་གཉིས་པ་ནས་དགུ་པའི་བར་དུ་ཕྱག་རྒྱ་ཆེན་པོའི་རིག་
འཛིན༑ དེ་ནས་མཐར་ལམ་ལྷུན་གྲུབ་རིག་འཛིན་སངས་རྒྱས་མ་རག་པའི་
ཆ་དེ་ཡིན་ལ། ཀུན་མཁྱེན་ཆེན་པོའི་དགོངས་པ་ལྟར་ན། ཚོགས་ལམ་ཆེན་
པོའི་མཐའ་ལ་བཞུགས་པ་ལུས་ལྷ་སྐུར་མ་སྨིན་ཞིང༌། སེམས་ལྷ་སྐུར་སྨིན་
པ་རྣམ་སྨིན་རིག་འཛིན་དང༌། དེ་ནས་མཐོང་ལམ་ཕྱག་ཆེན་རིག་འཛིན་ཡིན་
ལ༑ དེ་ལ་ལུས་དྭངས་མར་གྱུར་ནས་ཚེ་ལ་དབང་བ་ནི་ལམ་མཆོག་ཡོངས་
རྫོགས་ཚེ་དབང་རིག་འཛིན་དང༌། ཚེ་ལ་དབང་བ་མ་ཐོབ་ན་ཚེ་འདིར་མཐོང་
ལམ་བརྙེས་པ་དེ་བར་དོར་ས་གཉིས་པར་ན་འཕར་ཞིང་རྗེས་ཐོབ་སློབ་པའི་ཟུང་
འཇུག་ཏུ་ལྡང་ནས་རྒྱུན་མཐའ་མན་ཆད་ཕྱག་ཆེན་རིག་འཛིན། དེ་ནས་མཐར་
ཕྱིན་སངས་རྒྱས་ཀྱི་ས་མངོན་དུ་གྱུར་པ་ལྷུན་གྲུབ་རིག་འཛིན་ཡིན་ལ་དེ་ལྟར་
རིག་འཛིན་རྣམ་པ་བཞིའི་ས་ལ་བཞུགས་པ་དེ་རྣམས་མ་ཧཱ་ཡོ་གའི་ལུགས་ཀྱི་
དཔའ་བོ་དང་དཔའ་མོ་ཞེས་རིག་འཛིན་ནང་གི་དགེ་འདུན་ཡིན། ཨ་ནུ་ཡོ་
གའི་སྨིན་བྱེད་ཀྱི་དབང་། ཕྱི་དབང་རྒྱུད་ཀྱི་ཆུ་བོ་བཅུ། ནང་དབང་འབྱུང་བའི་
ཆུ་བོ་བཅུ་གཅིག སྒྲུབ་དབང་གྲགས་པའི་ཆུ་བོ་བཅུ་གསུམ། གསང་དབང་
རྫོགས་པའི་ཆུ་བོ་གཉིས་ཏེ་རྩ་བའི་དབང་མཆོག་སུམ་ཅུ་སོ་དྲུག་ཐོབ་ནས།
རང་ལམ་གྱི་དམ་ཚིག་རྣམ་པར་དག་པས་རྒྱུད་བསྡམས་ནས། གྲོལ་བྱེད་ཀྱི་
གདམས་པ་ཉམས་སུ་ལེན་པ་ལ། བསྐྱེད་རིམ་ཆ་ཙམ་དང་རྫོགས་རིམ་མ་
116



༄༅། །སྙིང་ཐིག་སྔོན་འགྲོའི་ཟིན་བྲིས།
ཧཱའི་སྐབས་ལྟར་རླུང་གི་རྫོགས་རིམ་སྔོན་དུ་སོང་ནས། འདིར་ཐིག་ལེའི་
རྫོགས་རིམ་ལ་གཙོ་བོར་གནད་དུ་བསྣུན་ནས་རང་ལུས་ཐབས་ལྡན་རྩ་དྲང་རླུང་
བྱང་༑ ཐིག་ལེ་ལས་སུ་རུང་ནས། གཞན་ལུས་ཕྱག་རྒྱའི་ལམ་ལ་བརྟེན་ཅིང་།
དང་པོ་ཐིག་ལེ་ཡས་བབ་ཀྱི་སྟོབས་ཀྱིས་དྲངས་པའི་དངོས་པོ་ལྷན་ཅིག་སྐྱེས་
པའི་ཡེ་ཤེས་དང༌། མས་བརྟན་གྱི་མཐའ་ལ་རང་བཞིན་ལྷན་ཅིག་སྐྱེས་པའི་
ཡེ་ཤེས་བཏགས་ཀྱང་ལས་དང་པོ་བའི་གནས་སྐབས་སུ་ཉམས་ཞེན་དང་བྲལ་
བའི་ཡེ་ཤེས་སྐྱེ་དཀའ། དེ་ནས་དཔེའི་ཡེ་ཤེས་རྒྱུད་ལ་སྐྱེས་ཡོད་ན་རྗེས་ཐོབ་
ཏུ་མ་དག་པའི་སྒྱུ་ལུས་ཞེས་དོན་ལ་རླུང་སེམས་ཙམ་ལས་གྲུབ་པའི་ལྷ་སྐུར་
ལྡང་ནུས་ལ། དོན་གྱི་ཡེ་ཤེས་རྒྱུད་ལ་སྐྱེས་ཡོད་ན་དག་པའི་སྒྱུ་ལུས་ཞེས་ཡེ་
ཤེས་ཀྱི་གདངས་ལས་ཤར་བའི་ལྷ་སྐུར་ལྡང་ནུས་ཤིང༌། དེ་ཡང་འདུན་པ་
སེམས་པ་ཚོགས་ལམ་དང༌། རིགས་ཆེན་འབྱེད་པ་སྦྱོར་ལམ། ལུང་ཆེན་ཐོབ་
པ་མཐོང་ལམ། དབུགས་ཆེན་འབྱིན་པ་སྒོམ་ལམ། རྩལ་ཆེན་རྫོགས་པ་མི་
སློབ་པའི་ལམ་སྟེ་དེ་ལྟར་རིག་འཛིན་རྣམ་པ་ལྔའི་ས་ལ་བཞུགས་པ་རྣམས་ནི་
ཨ་ནུ་ཡོ་ག་རང་ལམ་གྱི་མཁའ་འགྲོ་དང་མཁའ་འགྲོ་མ་སྟེ་རིག་འཛིན་ནང་
གི་དགེ་འདུན་ཡིན། ཨ་ཏི་ཡོ་གའི་སྨིན་བྱེད་ཀྱི་དབང་། དབང་འོག་མ་གཉིས་
ཀྱི་བཞི་པ་ཚིག་དབང་རིན་པོ་ཆེ་ལས་ཁྱད་པར་དུ་ཕྱེས་པའི་དབང་སྤྲོས་བཅས་
སྤྲོས་མེད་སོགས་ཀྱི་དབང་བཞི་ཐོབ། རང་ལམ་གྱི་དམ་ཚིག་རྣམ་པར་དག་
པས་རྒྱུད་བསྡམ། གྲོལ་བྱེད་ཀྱི་གདམས་པ་ལ། ལེ་ལོ་ཅན་འབད་མེད་དུ་
གྲོལ་བ་ཀ་དག་ཁྲེགས་ཆོད་དང༌། བརྩོན་འགྲུས་ཅན་འབད་བཅས་སུ་གྲོལ་
བ་ལྷུན་གྲུབ་ཐོད་རྒལ་གྱི་གདམས་པ་གཉིས་ཉམས་སུ་བླངས་ཏེ། ཆོས་དབང་
117



མཁན་ཆེན་ངག་གི་དབང་པོས་མཛད།
བཙན་དུ་བྱས་ན་ཆོས་ཉིད་མངོན་སུམ་མཐོང་ལམ་ལ་འཇོག་དགོས་ཀྱང་།
གང་ཟག་དབང་བཙན་དུ་བྱས་ན་ཆོས་ཉིད་མངོན་སུམ་ཚོགས་ལམ་དང་།
ཉམས་གོང་འཕེལ་སྦྱོར་ལམ། རིག་པ་ཚད་ཕེབས་མཐོང་ལམ་དང་། ཆོས་
ཉིད་ཟད་པ་ལ་ཕྱི་གཟུང་བའི་ཡུལ། ནང་འཛིན་པའི་སེམས། གསང་བ་ཉམས་
ཀྱི་འཕེ ལ་རྣམས་རིམ་གྱིས་ཟད་པ་རྣམས་འཕགས་པ་སློབ་པ། ཟད་པ་
ཡོངས་སུ་རྫོགས་པ་མི་སློབ་པའི་ལམ་ཡིན། དེ་ལྟར་ལམ་སྣང་བ་བཞིའི་ལམ་
ན་བཞུགས་པ་རྣམས་རིག་འཛིན་ནང་གི་དགེ་འདུན་ཡིན། ཡོན་ཏན་ནི།
ཚུལ་ཁྲིམས་དང༌། ཏིང་ངེ་འཛིན་དང༌། ཤེས་རབ་དང་། གཟུངས་དང་།
སྤོབས་པ་སོགས་བསམ་གྱིས་མི་ཁྱབ་པའི་ཡོན་ཏན་རྒྱ་མཚོ་ལྟ་བུ་དང་ལྡན།
དེ་ལྟ་བུའི་སྐྱབས་ཡུལ་རྣམས་ཚུར་བསྡུ་ན་བླ་མ་ལ་འདུ་ཞིང་། ཕར་སྤྲོས་ན་
སྐྱབས་གནས་དགུ་སྤྲུགས་པོ་དེ་རྣམས་ཡིན། དེ་དག་སྐྱབས་ཡུལ་དུ་བྱ་ཞིང་
ཁྱད་པར་རྩ་རླུང་སོ གས་རང་ལ་ཚང་བས་སྐྱབས་སུ་འགྲོ་དུས་རྩ་དག་པ་
སྤྲུལ་སྐུར་སྦྱངས་སོགས་ ཞལ་ལུང་ལྟར་ཡིན། སྐྱེས་བུ་ཆེན་པོའི་བསམ་པའི་ཁྱད་
པར། སྲིད་ཞིའི་རྒུད་པ་མཐའ་དག་སེལ་བའི་ཆེད་དུ་སྐྱབས་སུ་འགྲོ་བ་ཡིན་ལ།
དེ་ལྟ་བུའི་བསམ་པའི་ཁྱད་པར་དེ་ཡང་རྒྱུ་མཚན་ཉིད་ཐེག་པ་ལྟར་ན་བསམ་པའི་
ཁྱད་པར་ཡང་ཡིན་ལ། འབྲས་སྐྱབས་ཀྱང་ཡིན། རྒྱུ་སྐྱབས་ཁྱད་པར་གསུམ་
ལྡན་གྱི་སྒོ་ནས་སྐྱབས་སུ་འགྲོ་བ་ཡིན། དེ་ལ་ཡང་འདོད་ཚུལ་གཉིས་ཏེ།
བཀའ་བར་པའི་དགོངས་པ་ལྟར་ན་རྒྱུའི་སྐྱབས་འགྲོ་དེས་རྒྱུ་བྱས་ནས་འབྲས་བུ་
སངས་རྒྱས་ཀྱི་གོ་འཕང་ཐོབ་པ་དེ་འབྲས་སྐྱབས་སུ་འདོད། དེ་ལ་བསྐྱེད་བྱ་སྐྱེད་
བྱེད་ཀྱི་རྒྱུ་འབྲས་མཚན་ཉིད་པ་ཡིན་པར་འདོད། བཀའ་ཐ་མ་ཡན་ཆད་ཀྱིས།
118



༄༅། །སྙིང་ཐིག་སྔོན་འགྲོའི་ཟིན་བྲིས།
བདེ་གཤེགས་སྙིང་པོའི་ཡེ་ཤེས་ཞེས་གཞི་སེམས་ཅན་གྱི་རྒྱུད་ལ་གཞི་གནས་
རང་བྱུང་གི་ཡེ་ཤེས་ཡོད་པར་འདོད་དེ། དེ་ཡང་རྟག་པ། འགྱུར་བ་མེད་པ།
ངོ་བོས་སྟོང་པ་ཡིན་ཅིང་། དེ་ལ་རྒྱལ་བ་སྐུ་གསུམ་གྱི་ཡོན་ཏན་ཐམས་ཅད་
མ་བཅོས་ལྷུན་གྲུབ་ཀྱི་ཚུལ་དུ་ཡོད་པར་འདོད་ལ་བྲལ་གཞི་བདེ་གཤེགས་སྙིང་
པོ འི་ཡེ་ཤེས་དེ་གློ་བུར་གྱི་དྲི་མས་བསྒྲིབས་ནས་ཡོད་པས་དེ་བསལ་བའི་
ཐབས་སམ་རྐྱེན་ཚོགས་གཉིས་དགོས་ཀྱང་བསྐྱེད་བྱ་སྐྱེད་བྱེད་ཀྱི་རྒྱུ་འབྲས་
མཚན་ཉིད་པར་མི་འདོད་ཅིང་མངོན་དུ་གྱུར་པའི་རྐྱེན་དུ་འདོད་པ་ཡིན། དེ་
ལྟར་དང་པོ་རྒྱུ་སྐྱབས་དེ་ལ། བཏགས་པ་བ་བརྗོད་པའི་ཁས་ལེན་གྱི་སྐྱབས་
འགྲོ་དང་། དེ་ནས་མཚན་ཉིད་པ་ལམ་རྗེས་སུ་སྒྲུབ་པའི་སྐྱབས་འགྲོ་གཉིས་
ལས༑ དང་པོ་ནི། གོང་ དུ་ བཤད་ པ་ ལྟར། སྟོན་པ་ལམ་གྲོགས་ཀྱི་སྒོ་ནས་སྐྱབས་
འགྲོའི་ཚིག་འབུམ་ཕྲག་སོགས་འདོན་པ་ཡིན་ལ། གཉིས་པ་ནི། དེ་ནས་
ཚོགས་གཉིས་བསགས་པའི་སྒོ་ཇི་སྙེད་ལ་འཇུག་པ་ཐམས་ཅད་ལམ་རྗེས་སུ་
སྒྲུབ་པའི་སྐྱབས་འགྲོ་ཡིན། དེ་ལྟ་བུའི་ཡེ་ཤེས་དེ་མེད་ན་མི་འབྱུང་བའི་
རྒྱུ་ཡིན་ཏེ། དེ་རང་ངོ་མ་ཤེས་ཚེ་སེམས་ཅན་དང་། ཤེས་ནས་མངོན་དུ་གྱུར་
དུས་སངས་རྒྱས་ཡིན་པར་བཞེད་ལ། ས་དང་པོ་ནས་བཟུང་ཡེ་ཤེས་དེ་ཕྱོགས་
གཅིག་རྟོགས་རུང་དེ་ནས་བཟུང་རིམ་བཞིན་རྟོགས་གོམས་ཀྱིས་མཐར་ས་
བཅུའི་རྒྱུན་གྱི་ཐ་མའི་བར་ལམ་རྟོགས་པའི་ཆོས་དང་། ས་བཅུའི་རྒྱུན་གྱི་ཐ་
མར་གཉེན་པོ་རྡོ་རྗེ་ལྟ་བུའི་ཡེ་ཤེས་ཀྱིས་སྤང་བྱ་ལྷག་མ་མ་ལུས་པ་སྤངས་ནས་
སངས་རྒྱས་ཤིང་། ངོ་བོ་ཡེ་དག་ལ་གློ་བུར་བྲལ་དག་གི་ཆས་བྱས་པའི་སངས་
རྒྱས་དེ་འབྲས་བུ་རྟོགས་པའི་ཆོས་ཡིན། སངས་རྒྱས་དེའི་ཐུགས་རྒྱུད་ན་ཟབ་



མཁན་ཆེན་ངག་གི་དབང་པོས་མཛད།
པ་དང་རྒྱ་ཆེ་བའི་ཆོས་ཡོད་པ་དེ་ཡིན་ནོ། །དེ་ལ་སོ་སོར་བརྟགས་འགོག་
དང༌༑ བརྟགས་མིན་གྱི་འགོག་པ་གཉིས་ཡོད། བརྟགས་མིན་གྱི་འགོག་པ་
སེམས་ཅན་གྱི་རྒྱུད་ན་བདེ་གཤེགས་སྙིང་པོའི་ཡེ་ཤེས་ངོ་བོ་ཡེ་དག་གི་ཚུལ་དུ་
ཡོད་པ་ཡིན་ཅིང་། སོ་སོར་བརྟགས་པའི་འགོག་པ་གློ་བུར་བྲལ་དག་གི་ཆ་
སངས་རྒྱས་ཆོས་ཀྱི་སྐུ་དེ་ཡིན། དེ་ལྟ་བུའི་ཡེ་ཤེས་དེ་སེམས་ཅན་གྱི་རྒྱུད་ན་
ཇི་ལྟར་ཡོད་ན་རལ་གྲི་ཤུབ་ན་ཡོད་པ་ལྟར་དང་། ནོར་བུ་འདམ་ཀྱིས་སྒྲིབ་པ་
ལྟ་བུའི་གློ་བུར་གྱི་དྲི་མས་སྒྲིབ་ཡོད་པ་དེ་བསལ་བའི་ཐབས་ལ་རྒྱུ་སྐྱབས་དང་
འབྲས་སྐྱབས་གཉིས་ལས་རྒྱུ་དང་རྐྱེན་དུ་འདོད་པའི་ཁྱད་པར་རོ། །ཐུན་མིན་
ནང་གི་སྐྱབས་ཡུལ་རྩ་བ་གསུམ་དཀོན་མཆོག་གསུམ་ཇི་ལྟར་ཡིན་ཚུལ་ནི།
མཆོག་གི་སྤྲུལ་པའི་སྐུ་སངས་རྒྱས་སུ་འདོད་པ་མདོ་ལྟར་དང་། གསང་སྔགས་
ཀྱི་ལུགས་ལ་སངས་རྒྱས་ལོངས་སྤྱོད་རྫོགས་པའི་སྐུར་བཞེད་པ་དང༌། དེ་
ལ་བླ་མ་དགེ་འདུན་དང་། མོས་ལྷ་ཕོག་ལྷ་གཉིས་སངས་རྒྱས་ཡིན་པར་བཞེད་
པ་དང༌། ཡང་ལུགས་གཅིག་ལ། བླ་མ་སངས་རྒྱས་དང་། ཡི་དམ་ཆོས་དཀོན་
མཆོག་དང་། བརྒྱུད་པའི་བླ་མ་གཞན་རྣམས་རིག་འཛིན་ནང་གི་དགེ་འདུན་
ཡིན་༑ བླ་མ་སངས་རྒྱས་ཡིན་པའི་ཚུལ་ལུང་དང་རིགས་པ་གཉིས་ཀྱིས་བསྒྲུབ་
དགོས་ཏེ། ལུང་ནི་རིམ་ལྔ་ལས། འདི་ནི་རང་བྱུང་བཅོམ་ལྡན་འདས། །གཅིག་
པུ་བདག་ཉིད་ཆེ་བའི་ལྷ། །མན་ངག་རྣམས་ནི་རབ་སྟེར་བས། །རྡོ་རྗེ་སློབ་
དཔོན་དེ་བས་ལྷག །ཅེས་པ་སོགས་དང་། རིགས་པ་ནི། བླ་མའི་ཐུགས་ཡེ་
ཤེས་ཆེན་པོ་ཡིན། དེའི་རྣམ་འགྱུར་སྐུ་ལྟར་ཤར། གསུང་ལྟར་གྲག །ཐུགས་
ལྟར་འཕྲོ་བས་ཆོས་སྐུའི་རྣམ་འགྱུར་གཟུགས་སྐུ་དང་། གཟུགས་སྐུའི་ངོ་བོ་
120



༄༅། །སྙིང་ཐིག་སྔོན་འགྲོའི་ཟིན་བྲིས།
ཆོས་སྐུ་ཡིན་ལ་དེ་ཡང་དབྱེར་མི་ཕྱེད་པ་ཟུང་འཇུག་རྡོ་རྗེ་འཆང་ཡིན། ཡི་
དམ་ཆོས་དཀོན་མཆོག་ཡིན་ཚུལ་ནི། སྤྱིར་གསར་རྙིང་ཐུན་མོང་གི་རྒྱུད་སྡེ་
བཞི་ཡོད་དེ། རྣལ་འབྱོར་གྱི་རྒྱུད་སྡེ་ལ། རྣལ་འབྱོར་ཕྱི་པ་དང་། ནང་པ་གཉིས།
ནང་པ་ལ་རྙིང་མའི་ཟབ་མོ་ནང་རྒྱུད་སྡེ་གསུམ། གསར་མའི་བདེ་ཀྱེ་གསང་
གསུམ་སྟེ། དེ་རྣམས་ལུང་གི་ཆོས་དང་། རྟོགས་པའི་ཆོས་གཉིས་ལས་ལུང་
གི་ཆོས་ལ་སྔགས་ཕྱི་པའི་ལུང་གི་ཆོས་སྒྲར་སྣང་བ། སྒྲར་གྲགས་པ། བརྡར་
གྱུར་པ་ཕྱི་རྒྱུད་ཀྲི་ཡོག་སྡེ་གསུམ་པོ་ཡིན། རྟོགས་པའི་ཆོས་སྨིན་གྲོལ་གཉིས་
ཡིན༑ སྨིན་གྲོལ་གྱི་གདམས་པ་སྦྱིན་པའི་བླ་མ་དེ་སངས་རྒྱས་དང༌། དེས་
སྦྱིན་པའི་སྨིན་གྲོལ་གཉིས་པོ་ཆོས། ཉམས་སུ་ལེན་པའི་གང་ཟག་དེ་རིག་
འཛིན་ནང་གི་དགེ་འདུན་ཡིན། ནང་རྒྱུད་སྡེ་གསུམ་གྱི་དང་པོ་འཇུག་སྒོའི་
དབང་དང་གྲོལ་བྱེད་ཀྱི་གདམས་པ་སྦྱིན་པའི་བླ་མ་དེ་སངས་རྒྱས་ཡིན་ལ།
སྨིན་གྲོལ་གྱི་གདམས་པ་གཉིས་ཆོས་དཀོན་མཆོག་དང༌། དེ་ལྟར་ཉམས་སུ་
ལེན་པའི་གང་ཟག་ནི་རིག་འཛིན་ནང་གི་དགེ་འདུན་ཏེ་རྩ་བ་གསུམ་པོ་དཀོན་
མཆོག་གསུམ་གྱི་རང་བཞིན་དུ་འདུ་ལ། དབྱེ་ན་སྐྱབས་གནས་དགུ་སྤྲུགས་
སུ་དབྱེ་རུང་མོད་ཀྱང་། ཚུར་བསྡུ་ན་བླ་མ་གཅིག་པུ་ཉིད་ལ་འདུ་བ་ཡིན། དེ་
ཡན་གྱིས་སྐྱབས་འགྲོའི་གོ་དོན་ཅུང་ཟད་བཤད་པ་སོང་ནས། ད་ཉམས་སུ་
ལེན་ཞིང་སྦྱོར་བ་ལག་ལེན་དུ་འདེབས་པ་ལ། ཐུན་དང་ཐུན་མཚམས་གཉིས།
ཐུན་ལའང་། ཉིན་ཐུན་གཉིས། མཚན་ཐུན་གཉིས་དང་བཞིའམ་བརྒྱད་གང་
ཡིན་ཀྱང་། དང་པོ་ཐུན་ལ། ཐུན་གྱི་སྔོན་འགྲོ་དང་། དངོས་གཞི། རྗེས་
དང་གསུམ། དང་པོ་སྔོན་འགྲོ་ལ། ལུས་གནད། ངག་གནད། སེམས་གནད།
121



མཁན་ཆེན་ངག་གི་དབང་པོས་མཛད།
གསོལ་བ་འདེབས་པ་དང་བཞི་པོ་འདི་ཐུན་ཐམས་ཅད་ལ་འགྲོ་དགོས།
ལུས་གནད་རྣམ་སྣང་ཆོས་བདུན་གྲོལ་ལམ་གྱི་ཆོས་བདུན་ལྷོད་ཆ་ཅན་ནམ།
སྐྱིལ་ཀྲུང་དྲང་པོར་བཅའ། ངག་གནད་རླུང་རོ་བསལ་བ་ལ་རླུང་རོ་སུམ་སྤྲུགས་
སམ་དགུ་སྤྲུགས་གང་མོས་བྱེད་ཚེ་རང་གཞན་གྱི་འཁོར་བ་ཐོག་མ་མེད་པ་ནས་
བསགས་པའི་ལས་ཉོན་དང་། སྡིག་ལྟུང་ཆག་ཉམས། ཟབ་མོ་ལམ་གྱི་གེགས་
དང་བར་ཆད་ཐམས་ཅད་རླུང་ནག་པོ་ཞིག་གི་རྣམ་པར་བསམ་ལ་ཕྱིར་འབུད།
སེམས་ཀྱི་གནད་ལ་ཀུན་སློང་བཅོས་དགོས། དང་པོ་ཀུན་སློང་ངན་པ་རྣམས་
བསལ༑ ལུང་མ་བསྟན་བཅོས། བསམ་པ་བྱང་ཆུབ་སེམས་ཀྱི་ཀུན་སློང་
བསྐྱེད༑ གསོལ་བ་འདེབས་པ་ནི་བླ་མའི་རྣམ་པ་བསྒྱུར་ན་ཡང་རུང་། མ་
བསྒྱུར་ཀྱང་ཆོག་པས། སྤྱི་བོར་པདྨ་འདབ་མ་འབུམ་ཕྲག་བརྡལ་ཞིང་ཟེའུ་
འབྲུ་དམར་སེར་གྱེས་པའི་དབུས་སུ་ཟླ་བའི་གདན་གྱི་སྟེང་དུ་སེང་ཁྲི་དར་ཟབ་
འབོལ་བརྩེགས་ཀྱི་གདན་ལ་རབ་བྱུང་ངམ་སྔགས་པ་གང་ཡིན་ན་དེའི་རྣམ་
པར་བསྒོམ་ལ། སངས་རྒྱས་དངོས་སུ་མཐོང་བའི་མོས་གུས་དུང་དུང་བས་
འདོད་པའི་དོན་ལ་གསོལ་བ་འདེབས་དགོས་ཤིང་། དེ་ཡང་དལ་འབྱོར་རྙེད་
དཀའ་ལྟ་བུ་བསྒོམ་པའི་ཚེ་བླ་མས་དལ་འབྱོར་ལ་སྙིང་པོ་ལོན་པའི་ཡོན་ཏན་
དེ་བདག་གི་རྒྱུད་ལ་སྐྱེ་བའི་གསོལ་འདེབས་དང༌། དེའི་རྗེས་སུ་བླ་མ་འོད་
དུ་ཞུ་ནས་རང་ལ་ཐིམ་པར་བསྒོམ་ནས་མཉམ་པར་བཞག དེ་བཞིན་དུ་ཐུན་
མོང་ཐུན་མིན་གང་སྒོམ་པའི་སྐབས་སུ་བླ་མའི་ཐུགས་རྒྱུད་ཀྱི་དེ་དང་དེའི་ཡོན་
ཏན་རྣམས་རང་རྒྱུད་ལ་སྐྱེ་བའི་གསོལ་འདེབས་དང་། ཐུགས་ཡིད་བསྲེས་ནས་
མཉམ་པར་བཞག་པ་ནི་ཐུན་ཀུན་ལ་འགྲེ་ཤེས་དགོས། གཉིས་པ་ཐུན་གྱི་
122



༄༅། །སྙིང་ཐིག་སྔོན་འགྲོའི་ཟིན་བྲིས།
དངོས་གཞི་ནི། བྱང་ཆུབ་སེམས་དཔའ་རྣམས་ཀྱི་རྫོགས་སྨིན་སྦྱངས་གསུམ་
ལས༑ འདི་ནི་ཞིང་སྦྱང་བ་ཡིན་པས་ས་གཞི་ཐམས་ཅད་རིན་པོ་ཆེའི་ས་གཞི་
མིག་མང་རིས་སུ་བྲིས་པ། རང་གི་ཐད་ཀྱི་རྒྱང་རིང་པོ་ན། དཔག་བསམ་གྱི་
ཤིང་རིན་པོ་ཆེ་སྣ་ཚོགས་ལས་གྲུབ་པའི་ཡལ་ག་ལྔ་པའི་དབུས་མའི་སྟེང་དུ་
སེང་ཁྲི་དར་ཟབ་འབོལ་བརྩེགས་ཀྱི་གདན་ལ། ངོ་བོ་རྩ་བའི་བླ་མ་ཡིན་པ་
ལ༑ རྣམ་པ་ཨོ་རྒྱན་རིན་པོ་ཆེའི་སྐུར་གསལ་བཏབ་པ། དེའི་སྤྱི་གཙུག་འོད་ལྔའི་
ཐིག་ལེ་ཟླུམ་སྐོར་གྱི་ནང་བརྒྱུད་པའི་བླ་མ་རྣམས་བཞུགས། ཁྲིའི་མཐའ་
བསྐོར་དུ་རང་གི་དབང་ཐོབ་པ་སོགས་ཀྱི་བླ་མ་རྣམས་དང་། དེའི་མཐའ་
སྐོར་དུ་ཡི་དམ་རྒྱུད་སྡེ་བཞིའམ་དྲུག་གི་ལྷ་ཚོགས་རྣམས་གསལ། གཡས་ཀྱི་
ཡལ་གར་སངས་རྒྱས་སོགས་མཐའ་སྐོར་དུ་ཆོས་སྐྱོང་ཕོ་རྒྱུད་རྣམས་ཀྱིས་ཞལ་
ཕྱི ར་གཟིགས་ནས་ཕྱིའི་དགྲ་བགེ གས་ནང་དུ་མི་གཏོང་བའི་ཕྲིན་ལས་
མཛད།མོ་རྒྱུད་ཐམས་ཅད་ཀྱིས་ཞལ་ནང་དུ་གཟིགས་ནས་ནང་གི་དངོས་གྲུབ་ཕྱིར་
མི་གཏོང་བའི་ཕྲིན་ལས་མཛད། དེའི་མཐའ་སྐོར་དུ་ནོར་ལྷ་གཏེར་བདག་
ལ་སོགས་པ་ཐམས་ཅད་བླ་མའི་ཐུགས་ཡེ་ཤེས་ཆེན་པོའི་རྣམ་རོལ་བཟང་ངན་
མཆོག་དམན་མེད་པ། རྣམ་པ་ཐམས་ཅད་མཁྱེན་པའི་ཐུགས་དང་ལྡན་པ།
མི་ལས་འདས་པའི་སྤྱན་གྱིས་གཟིགས། མི་ལས་འདས་པའི་སྙན་གྱིས་གསན།
མི་ལས་འདས་པའི་ཐུགས་ཀྱིས་དགོངས། བདག་ཅག་གི་འདྲེན་པའི་དེད་
དཔོན་དུ་གྱུར་ནས་བཞུགས་པར་བསྒོམ། བསྐྱབ་བྱ་སེམས་ཅན་ནི་རང་གི་
གཡས་སུ་ཕ་སོགས། ས་གཞིའི་ངོས་ལ་ཁྲོམ་ཚོགས་པ་བཞིན་རྒྱན་གོས་དང་
ལྡན་ཅིང་སྨུག་ཤིག་གེ་ཡོད་པར་བསྒོམ་ཞིང་། དེ་ནས་རང་གིས་བྱང་འདྲེན་
123



མཁན་ཆེན་ངག་གི་དབང་པོས་མཛད།
པ་ལྟར་སྐྱབས་འགྲོའི་ཚིག་བརྗོད་པ་དང་། འདིར་ཕྱག་དང་མི་འབྲེལ་བའི་
ཚེ་༑ རང་གཞན་ཐམས་ཅད་ཀྱིས་ལུས་གུས་པས་ཐལ་མོ་སྦྱར། ངག་གུས་
པས་སྐྱབས་འགྲོའི་ཚིག་བརྗོད། ཡིད་གུས་པའི་སྒོ་ནས་སྙིང་གི་ཁོང་རུས་
པའི་གཏིང་ནས། ཉི་མ་དེ་རིང་ནས་བཟུང་། མཐར་ཐུག་སངས་རྒྱས་མ་ཐོབ་
ཀྱི་བར་དུ། མཐོ་སངས་རྒྱས་ཀྱི་སར་གཏོང་རུང་། དམའ་དམྱལ་བར་གཏོང་
རུང་། བློ་ལེགས་རུང་། ཉེས་རུང་། ན་རུང་། ཚ་རུང་། སྐྱིད་རུང་། སྡུག་
རུང་༑ བློ་ཕ་ལ་མི་དྲི། གྲོས་མ་ལ་མི་བྱེད། ཐག་རང་གིས་མི་གཅད། བླ་མ་
དཀོན་མཆོག་རིན་པོ་ཆེ་རྣམ་པ་གསུམ་པོ་ཁྱེད་ཀྱིས་མཁྱེན། ཁྱེད་ཀྱིས་དགོངས།
ཁྱེད་ལས་རེ་ས་དང་སྐྱབས་གནས་གཞན་ལ་མི་འཚོལ། ཁྱེད་ཅིག་བསྒྲུབ།
ཁྱེད་ཅིག་བསྙེན། ཁྱེད་ཅིག་བརྟེན་སྙམ་པའི་བློ་གཏད་ལིང་བསྒྱུར་གྱི་སྒོ་ནས་
སྐྱབས་འགྲོ་འདོན་པ་དང་། ཁྱད་པ ར་སྟོན་པ་ལམ་གྲོགས་ཀྱི་སྒོ་ནས་སྐྱབས་སུ་
འགྲོ་བ་ལ། དང་པོ་སྟོན་པ་སངས་རྒྱས་བཅོམ་ལྡན་འདས་ཞེས་བོས་ཏེ། ལོ་
འདིའི་ཟླ་བ་འདི་ཉི་མ་འདི་དུས་ཚོད་འདི་ནས་བཟུང་། མཐར་ཐུག་བྱང་ཆུབ་
སྙིང་པོ་མ་ཐོབ་ཀྱི་བར་དུ་ཁྱེད་ནི་བདག་གི་སྟོན་པའོ། །ཁྱེད་ལས་མ་གཏོགས་
པའི་སྟོན་པ་གཞན་མི་བསྟེན་ཞེས་བརྗོད། ཡང་སྟོན་པ་སངས་རྒྱས་བཅོམ་
ལྡན་འདས་ཞེས་བོས་ཏེ། ཁྱེད་ཀྱི་ཞལ་ནས་གསུངས་པའི་བསྟན་པ་དམ་པའི་
ཆོས་ལུང་དང་རྟོགས་པའི་བདག་ཉིད་ཅན་གྱི་ཆོས་དེ་ངས་ཉི་མ་དེ་རིང་ནས་བཟུང་
སྟེ་མཐར་ཐུག་བྱང་ཆུབ་མ་ཐོབ་ཀྱི་བར་དུ་ཐར་པ་བྱང་ཆུབ་སྒྲུབ་པའི་ལམ་
དུ་ཁས་ལེན་དམ་པའི་ཆོས་མ་གཏོགས་པའི་ལམ་ལོག་པ་ཕྱི་རོལ་པའི་ལམ་
རྣམས་ལམ་དུ་མི་བསྟེན་ཞེས་བརྗོད། ཡང་སྟོན་པ་སངས་རྒྱས་བཅོམ་ལྡན་
124



༄༅། །སྙིང་ཐིག་སྔོན་འགྲོའི་ཟིན་བྲིས།
འདས༑ ཁྱེད་ཀྱི་ཞལ་ནས་གསུངས་པའི་བསྟན་པ་དམ་པའི་ཆོས་བཤད་སྒྲུབ་
འཁོར་ལོ་གཉིས་ཀྱི་སྒོ་ནས་འཛིན་པའི་འདྲེན་པ་འཕགས་པའི་དགེ་འདུན་པ་
རྣམས་ངས་ལམ་སྒྲུབ་པའི་གྲོགས་སུ་ཁས་ལེན། དེ་མ་གཏོགས་པའི་འཇིག་
རྟེན་པའི་མནའ་ཟ་རོགས། གཏམ་སྣོག་རོགས། མི་དགེ་བ་སྒྲུབ་རོགས་རྣམས་
གྲོགས་སུ་མི་བསྟེན་ཞེས་བརྗོད། དེ་ནས་བླ་མ་ལ་འབུལ་སོགས་ཁྲིད་
གཞུང་ དཀྱུས་ བསྟན་ ནི་ གོ་སླའོ། །དེ་ནས་ཐུན་བསྡུ་རན་པ་ན། སྐྱབས་ཡུལ་གྱི་ལྷ་
ཚོགས་རྣམས་ཀྱི་སྐུ་ལས་འོད་ཟེར་དཀར་པོ་འཕྲོས་ནས་བདག་གཞན་སེམས་
ཅན་ཐམས་ཅད་ལ་ཕོག་པས་སྤངས་རྟོགས་གཉིས་ལས། ཉོན་མོངས་ཤེས་
བྱ་བག་ཆགས་ཀྱི་སྒྲིབ་པ་ཐམས་ཅད་དག སེམས་ཅན་གྱི་ཁམས་ན་བདེ་
གཤེགས་སྙིང་པོའི་རིགས་སམ་ཁམས་ཡོད་པ་གནས་གྱུར་ནས་ཡེ་ཤེས་མངོན་
དུ་བྱས། ཐམས་ཅད་བྱ་ཁྱུ་སོགས། མཐར་བླ་མ་ཡང་ཞབས་གདན་ཁྲི་དང་
དབུ་ནས་རིམ་གྱིས་བསྡུས་ནས་ཐུགས་ཀའི་ཐད་དུ་ཡལ་བའི་ངང་ལ་མཉམ་
པར་བཞག དེ་ནི་གནས་ལུགས་དོན་གྱི་སྐྱབས་འགྲོ་ཡིན། དེ་ལྟར་དཔྱད་
འཇོག་རེས་མོས་སུ་བསྒོམ། དེ་ནས་ཡང་རྟོག་པ་ཞིག་འཕྲོ་བར་རྩོམ་པ་ནི།
རྗེས་ཐོབ་ཏུ་ཚོགས་ཞིང་སོགས་སྔར་བཞིན་གསལ་བཏབ་སྟེ། དགེ་བ་འདི་
ཡིས་མྱུར་ དུ་ བདག །དཀོན་ མཆོག་ གསུམ་ པོ་ འགྲུབ་ གྱུར་ ནས། །འགྲོ་
བ་ གཅིག་ ཀྱང་ མ་ ལུས་ པ། །དེ་ ཡི་ ས་ ལ་ འགོད་ པར་ ཤོག །ཅེས་ སོགས་
བསྔོ་བ་དང་སྨོན་ལམ་རྣམ་པར་དག་པ་བྱས་ནས་གྲོལ། དེ་ནས་ཐུན་མཚམས་
ཟ་ཉལ་འགྲོ་འདུག་ཐམས་ཅད་ལ་སྐྱབས་འགྲོའི་ཚོགས་ཞིང་གསལ་བ་
སོགས་ཀྱིས་འདའ་བར་བྱ། ཡང་ཐུན་ཕར་སྡོམ་པའི་ཚེ། དང་པོ་ཕྱིར་འབུད།
125



མཁན་ཆེན་ངག་གི་དབང་པོས་མཛད།
སྣབས་འབུད། གདོང་ཕྱི། ཕྱི་སྒོ་ནང་སྒོ་ཐམས་ཅད་ལེགས་པར་བཅད།
མདོར་ན་ལས་ཀ་བྱ་རྒྱུ་ཡོད་ཚད་བྱས་ནས། ཡང་ཐུན་ཕེད་ནས་རྒྱུག་མི་དགོས་
པ་ཞིག་བྱ། དེ་ནས་ཐུན་མཚམས་ཀྱི་རྟོག་ཉོབ་ཐམས་ཅད་མཚམས་མ་བཅད་
ན་ཐུན་ཕྱི་མ་དེ་ལེགས་པར་མི་ཆོད་པས། ད་ནི་ཐུན་འདིའི་ནང་ནས་ངས་
སེམས་འདི་ཉོན་མོངས་འཁྲུལ་པའི་དབང་དུ་གཏོང་རེ་ཀན། དེ་ལྟ་བུའི་དམ་
བཅའ་དེ་ཡང་གཏོང་རེ་སྙམ་པའི་དམ་བཅའ་ཞིང༌། དེ་ནས་སེམས་འདས་
པའི་རྗེས་སུ་མི་འབྲང་། མ་འོངས་པའི་མདུན་མི་བསུ། ད་ལྟའི་རྟོག་པ་འཕྲོ་
མི་མཐུད་པར་ཅི་གནས་སུ་བཞག དེ་ནི་བསྐྱེད་རྫོགས་བསྒོམ་པའི་དུས་སུ་
བགེགས་བསྐྲད་ནས། སྲུང་འཁོར་བསྒོམ་པ་དང་འདྲ། དེ་ནས་ལུས་གནད་
སོགས་སྔར་དང་འདྲ། དེ་ནས་ཐུན་དེའི་རྗེས་ལ། སྔར་གྱི་དམ་བཅའ་དེ་དང་
ལྡན་མི་ལྡན་བརྟག དམ་བཅའ་དང་ལྡན་ནས་དགེ་བའི་རྟོག་པ་འབའ་ཞིག་
ལས་མ་སྐྱེས་ན་སེམས་དགའ་འོང་སྟེ་དེའི་གཉེན་པོ། ཨོ་ཁྱོད་ལ་བསོད་ནམས་
འཁྱམས་པོས་ཕྱི་ལྟས་ཟེར་བ་དེ་རེད་པས་ཁྱོད་དེ་འདྲའི་བཟང་པོ་ཞིག་ཨེ་
ཡིན་ངས་ཐུན་ཕྱི་མའི་ནང་དུ་ལྟའོ་ཞེས་ང་རྒྱལ་བཅགས། དམ་བཅའ་དང་
མ་ལྡན་ནས་སེམས་འཁྲུལ་བའི་དབང་དུ་སོང་ན། ད་ནི་ངས་ཅི་ཡང་འོང་ས་
མི་འདུག་སྙམ་ནས་སེམས་སྡུག་འོང་ན། ཨོ་ཁྱོད་ལ་སྡུག་རྒྱུ་ཡང་ཅི་ཡོད།
ཁྱོད་དང་པོ་ནས་ཡོངས་འཁྲུལ་མེད་པ་ཞིག་ཡིན་ན་ད་ཙམ་ཁྱོད་སངས་ཅིའི་ཕྱིར་མ་
རྒྱས། ད་ལྟ་ཁྱོད་འཁྲུལ་པའི་དབང་དུ་ཤོར་སོང་རུང༌། ངས་ཁྱོད་ཐུན་
ཕྱི་མའི་ནང་དུ་ཉོན་མོངས་འཁྲུལ་བའི་དབང་དུ་གཏོང་རེ་ཤི་སྙམ་པའི་དམ་
བཅའ་བྱས་ནས་སེམས་གཟེངས་བསྟོད་དགོས་པ་ཡིན། དེ་ནི་ཐུན་གཅིག་མ་བཅད་
126



༄༅། །སྙིང་ཐིག་སྔོན་འགྲོའི་ཟིན་བྲིས།
ན་མ་བཅད་མ་གཏོགས། བཅད་ཕྱིན་ཆད། སྦྱོར་དངོས་རྗེས་གསུམ་པོ་ཐམས་
ཅད་ཚང་དགོས་པ་ཡིན་ནོ། །དེ་ནས་ནངས་སྔ་མོ་ལྡང་བའི་ཚེ་རང་གི་ཡི་དམ་
གྱི་ལྷ་གང་ཡིན་པ་དེའི་ང་རྒྱལ་གྱིས་ལྡང་ལ། ནམ་མཁའ་བར་སྣང་ཐམས་
ཅད་དཔའ་བོ་དང་རྣལ་འབྱོར་མའི་ཚོགས་རྣམས་ཀྱིས་ཅང་ཏེའུ་དང་དྲིལ་བུའི་
སྒྲ་དང་། ཨཱ་ལི་ཀཱ་ལིའི་རང་སྒྲས་སད་པར་བསམ་ཞིང་། ཐུན་གྱི་སྔོན་འགྲོ་
སོགས་ལ་ འཇུག་ གོ །དེ་ནས་བསླབ་བྱའི་སྐབས། མདོར་ན་ཆོས་ནི་མི་འཚེ་
བའོ་ཞེས་པས། སོ་བྱང་སྔགས་གསུམ་གྱི་གཞན་ལ་གནོད་པ་གཞི་དང་བཅས་
པ་སྤང་དགོས་ཤིང་། གནོད་པ་བྱེད་དགོས་པར་མ་གསུངས་པས། ནང་པ་
སངས་རྒྱས་པ་ཞིག་ཡིན་ནས་བཟུང་སེམས་ཅན་ལ་འཚེ་བ་སྤང་དགོས། སོ་
ཐར་གྱི་སྡོམ་པ་ཡང་འདི་ནས་འོང་དགོས། དེ་ཡང་སེམས་ཅན་ལ་གནོད་པའི་
བསམ་སྦྱོར་གཉིས་ཀ་སྤང་དགོས། སྔགས་ཀྱི་ལུགས་ལ་བླ་མ་འདི་སྐྱབས་
གནས་ཐམས་ཅད་ཀྱི་ངོ་བོ་ཡིན་པས་འདིའི་སྐུ་གསུང་ཐུགས་དང་འགལ་བ་རང་གི་
ལུས་ངག་ཡིད་གསུམ་གྱི་སྤྱོད་པ་སྤང་། འདི འི་སྐུ་གསུང་ཐུགས་གསུམ་
ཟིན་པའི་ལུས་ངག་ཡིད་གསུམ་གྱི་སྤྱོད་པ་བརྟེན་དགོས། འདིའི་ཐུགས་ཟིན་
ན་སྐྱབས་གནས་རྒྱ་མཚོའི་ཐུགས་ཟིན། འདིའི་ཐུགས་དང་འགལ་ན་མགོ་
ཆད་ན་གསོ་མི་རུང་བ་བཞིན་སྐྱབས་གནས་རྒྱ་མཚོའི་ཐུགས་དང་འགལ་བས་
ཐུགས་མི་མཉེས་པའི་བྱ་བ་སྤང་དགོས་སོ། །ད་མི་ཚེ་གཅིག་ལ་སྐྱབས་འགྲོ་
འདི་གཅིག་པུའི་ཉམས་ལེན་མཐར་ཕྱིན་དགོས། མི་ཞིག་ལ་མི་ཚེ་གཅིག་ལ་
ཡང་ན་སྡུག ཡང་ན་སྐྱིད་གཉིས་ལས་གཞན་འོང་རྒྱུ་མེད། སྡུག་དེ་ལ་སྡུག་
གི་འབྲས་བུ་དང་རྒྱུ་གཉིས་ལས། དང་པོ་འབྲས་བུ་ནད་ཀྱིས་མནར་བ།
127



མཁན་ཆེན་ངག་གི་དབང་པོས་མཛད།
གདོན་གྱིས་ཟིན་པ། གྲིབ་ཀྱིས་ནོན་པ་སོགས་མི་འདོད་པས་ཉེན་པ་ན། ང་
ལ་འདི་འདྲ་བ་འོང་མ་ཐེད་པ་ལ་མི་བསམ་པར། འདི་ཡང་དཀོན་མཆོག་གི་
ཐུགས་རྗེས་ཡིན་ཏེ་བདག་གི་ལས་ངན་འཛད་པའི་ཐབས་སུ་གནང་བ་ཡིན་
ཏེ༑ སྐྱེ་བ་ཕྱི་མ་ལ་མྱོང་འགྱུར་གྱི་ལས་ཡོད་པ་ད་ལྟ་དཀོན་མཆོག་གི་ཐུགས་
རྗེས་ད་ལྟ་བདག་གིས་མྱོང་ནས་འཛད་པ་ཡིན་པས་ང་རེ་དགའ་སྙམ་དུ་བསམ་
ཞིང་བསྒོམ་དགོས། སྡུག་བསྔལ་གྱི་རྒྱུ་ཆགས་སྡང་རྨོངས་གསུམ་གྱི་རྟོག་པ་
བྱུང་བའི་ཚེ་འདི་ཡང་དཀོན་མཆོག་གི་ཐུགས་རྗེས་ཡིན་ཏེ་ཇི་ལྟར་ཡིན་ན་
བདག་གི་རྒྱུད་ལ་དེ་ལྟ་བུའི་ཉོན་མོངས་པ་བག་ལ་ཉལ་ཡོད་དོ་ཟེར་བའི་བྱ་གཏོང་
དུ་དཀོན་མཆོག་གི་ཐུགས་རྗེ ས་ཡི ན་བསམ་ཞིང༌། དེ་ལ་དགའ་བར་
བལྟ་༑ དགོས་པར་བལྟ། མེད་ཐབས་མེད་པར་བལྟ་ཞིང་། བདག་གི་རྒྱུད་
ལ་མི་དགེ་བའི་བསམ་སྦྱོར་འདི་མི་འབྱུང་བ་ཞིག་དཀོན་མཆོག་གསུམ་ཁྱེད་
ཀྱིས་ཐུགས་རྗེ་མ་ཆུང་བསམ་ནས་དགའ་བ་བསྒོམ་དགོས་སོ། །སྐྱིད་རྒྱུ་འབྲས་
གཉིས་བྱུང་ན། སྐྱིད་ཀྱི་རྒྱུ་དད་པ་ངེས་འབྱུང་བྱང་ཆུབ་ཀྱི་སེམས་ལྟ་བུ་རེ་
བྱུང་ན། ཨ་བུའི་ཞལ་ནས། དགེ་བའི་རྟོག་པ་རེ་སྐྱེ་ན་དེ་མཉེ་དགོས་གསུངས་
པས༑ དེ་ལྟར་རྟོག་པ་དེ་ཤུགས་བསྐྱེད་དེ་གོང་ནས་གོང་དུ་བསྐྱེད་དགོས།
སྤྱོད་འཇུག་ལས། ཇི་ལྟར་མཚན་མོ་མུན་ནག་སྤྲིན་རུམ་ན། །གློག་འགྱུ་སྐད་
ཅིག་རབ་སྣང་སྟོན་པ་ལྟར། །དེ་བཞིན་སངས་རྒྱས་མཐུ་ཡིས་བརྒྱ་ལམ་ན། །
འཇིག་རྟེན་བསོད་ནམས་བློ་གྲོས་ཐང་འགའ་འབྱུང་། །ཞེས་པ་ལྟར། དེ་ལྟ་
བུའི་རྟོག་པ་དེ་གོང་ནས་གོང་དུ་འཕེལ་བ་ཞིག་བླ་མ་དང་དཀོན་མཆོག་ལ་གསོལ་
བ་འདེབས་དགོས་སོ། །སྐྱིད་ཀྱི་འབྲས་བུ་ཟས་གོས་ཡོ་བྱད་ཕུན་སུམ་ཚོགས་
128



༄༅། །སྙིང་ཐིག་སྔོན་འགྲོའི་ཟིན་བྲིས།
པ་ཞིག་བྱུང་ན། ང་བུ་བཟང་ཕོ་རྒོད་པ་ལས་བྱུང་བ་མིན། དེ་དཀོན་མཆོག་གི་
ཐུགས་རྗེ་རུ་ཤེས་ནས་དཀོན་མཆོག་གི་བཀའ་དྲིན་དྲན་ནས་དྲིན་གཟོ་བའི་
མཆོད་པ་ཐམས་ཅད་ལ་བརྩོན་དགོས། ཐ་ན་ཅི་ཟ་ཅི་འཐུང་གི་ཕུད་མཆོད་
སའི་ཕུད་ཀོང་རེ་འཆང་དགོས་རྒྱུ་ལ་དུས་ཕྱིས་འདྲེ་རྒྱལ་པོ་མཆོད་ས་ཞིག་ཡིན་
པར་བསམ་པ་མ་གཏོགས་དཀོན་མཆོག་མཆོད་ས་ཡིན་བསམ་པ་མཐོ་དམན་
དྲག་ཞན་སུ་ཡིས་བསམ་ཚོད་མ་རེད་མ་གཏོགས། ཕུད་ཀོང་དུ་ཕུད་རེ་བླུགས་
ནས༑ སྟོན་པ་བླ་མེད་སངས་རྒྱས་རིན་པོ་ཆེ་སོགས་ཀྱིས་མཆོད་པ་ཅུང་ཟད་
རེ་ཕུལ་ ན་ དེས་དུས་མཆོད་མི་བཅག་པའི་གོ་ཆོད། དཀོན་མཆོག་གི་བཀའ་
དྲིན་གཟོ་བ་ཡང་དེ་ཡིན། དེར་མ་ཟད་ལུས་ལོངས་སྤྱོད་ཐམས་ཅད་ཀྱི་དཀོན་
མཆོག་མཆོད་ཅིང་མངའ་ཐང་ཆོས་ཕྱོགས་སུ་བཀོལ་དགོས། དེ་ཡང་། འབད་
རྩོལ་རི་བོ་ཙམ་ཞིག་བྱེད་པ་བས། །བསོད་ནམས་མེ་སྟག་ཙམ་ཞིག་བསགས་
ན་དགའ། །ཞེས་པ་བཞིན། བསོད་ནམས་བསགས་དགོས། དེ་ཡང་ཚོགས་
བསགས་པའི་ཡུལ་དགེ་འདུན་ཡིན་ཏེ་བཀའ་བརྒྱུད་པས། སངས་རྒྱས་
སོ་ཅན། ཆོས་སོ་ཅན། དགེ་འདུན་སོ་ཅན་ཞེས། དཀོན་མཆོག་གསུམ་པོར་
མཆོད་པའི་བསོད་ནམས་ཐོབ་པས། སངས་རྒྱས་དང་ཆོས་གཉིས་ལ་མཆོད་
པ་ཕུལ་བའི་བསོད་ནམས་ཐོབ་ཀྱང་། བཞེས་པའི་བསོད་ནམས་མི་ཐོབ།
དགེ་འདུན་ལ་ཕུལ་བཞེས་གཉིས་ཀའི་བསོད་ནམས་ཐོབ་པ་ཡིན། ཁྱད་པར་
བླ་མ་ལ་མཆོད་ན་དཀོན་མཆོག་བཞི་པ་མཆོད་པ་ཡིན་པས་བསོད་ནམས་ཚད་
མེད་པ་ཐོབ། བཞི་པ་ཕན་ཡོན་ལ་གནས་སྐབས་ཀྱི་ཕན་ཡོན་དང་། མཐར་
ཐུག་གི་ཕན་ཡོན་གཉིས་ལས། དང་པོ་ནི་ཚེ་འདིར་ནད་དང་གདོན་དང༌།
129



མཁན་ཆེན་ངག་གི་དབང་པོས་མཛད།
རྒྱལ་པོའི་ཆད་པ་དང་། མུ་གེའི་འཇིགས་པ་ལ་སོགས་པའི་འཇིགས་པ་ཆེན་
པོ་བརྒྱད་དང་བཅུ་དྲུག་སྐྱོབས་པ་དང་། མངོན་མཐོ་དང་ངེས་ལེགས་བར་གྱི་
བདེ་བ་ཐམས་ཅད་ཐོབ་པ་གནས་སྐབས་ཀྱི་ཕན་ཡོན་ཡིན། མཐར་ཐུག་
སངས་རྒྱས་ལ་སྐྱབས་སུ་སོང་བས་འབྲས་བུ་སངས་རྒྱས་ཀྱི་གོ་འཕང་འཐོབ།
ཆོས་ལ་སྐྱབས་སུ་སོང་བས་ཆོས་ཀྱི་འཁོར་ལོ་རིམ་པ་གསུམ་བསྐོར་ནུས།
དགེ་འདུན་ལ་སྐྱབས་སུ་སོང་བས་སྟོན་པ་དུལ་བ། འཁོར་དུལ་བ། སྟོན་པ་
ཞི་བ། འཁོར་ཞི་བ། སྟོན་པ་ཉེ་བར་ཞི་བ། འཁོར་ཉེ་བར་ཞི་བའི་ཉན་ཐོས་
དང་བྱང་ཆུབ་སེམས་དཔའི་དགེ་འདུན་གྱི་འཁོར་འདུ་བ་ཡིན་ནོ། །
གཉིས་པ་བྱང་ཆུབ་མཆོག་ཏུ་སེམས་བསྐྱེད་པ།
གཉིས་པ་ཐེག་ཆེན་གྱི་རྩ་བ་བྱང་ཆུབ་མཆོག་ཏུ་སེམས་བསྐྱེད་པའི་ཁྲིད་
ལ༑ དེའི་བསམ་པ་རྒྱ་ཆེ་ན་ཆོས་ཐེག་པ་དམན་པའི་ཆོས་ཉམས་སུ་བླངས་
ན་ཐེག་པ་ཆེན་པོའི་ཆོས་སུ་འགྲོ། ལས་དང་པོ་པ་རྣམས་ཀྱི་ཐད་ནས་ཐེག་
པ་ཆེ་ཆུང་དུ་འཇོག་པའི་རྒྱུ་ཀུན་རྫོབ་བྱང་ཆུབ་ཀྱི་སེམས་ཡོད་མེད་ལས་ཆོས་
ཐེག་པ་ཆེ་ཆུང་གིས་མིན་པས་ཀུན་རྫོབ་བྱང་ཆུབ་ཀྱི་སེམས་གཙོ་ཆེ་ཞིང་ལྟ་བ་
གྲོགས་ལ་ཡོད་དགོས། ངེས་པའི་དོན་ལ་མཐར་ཐུག་གི་སྐྱེལ་སོ་ལ་དོན་
དམ་པའི་བྱང་ཆུབ་ཀྱི་སེམས་དེ་ལས། ཀུན་རྫོབ་བྱང་ཆུབ་ཀྱི་སེམས་ལས་
མཐར་ཐུག་གི་འབྲས་བུ་མི་ཐོབ། དེ་ཡང་ལས་དང་པོ་པའི་ཚེ་བསམ་པ་བཟང་
པོ་ཞིག་ཡོད་དགོས། བསམ་པ་བཟང་ན་ས་དང་ལམ་ཡང་བཟང་། །བསམ་
130



༄༅། །སྙིང་ཐིག་སྔོན་འགྲོའི་ཟིན་བྲིས།
པ་ངན་ན་ས་དང་ལམ་ཡང་ངན། །ཞེས་པས། བསམ་པ་བྱང་ཆུབ་ཀྱི་སེམས་
དང་ལྡན་ན་ས་བཟང་པོ་ས་བཅུ་དང་། ལམ་བཟང་པོ་ལམ་ལྔ་བགྲོད་པ་དང་།
བསམ་པ་ངན་ན་ས་ངན་པ་ཁམས་གསུམ་ས་དགུ། ལམ་ངན་པ་འགྲོ་བ་ལམ་
རྒྱུད་ལྔ་ལ་བརྟེན་ནས་འགྲོ་དགོས་པ་ཡིན། དེས་ན་ལས་དང་པོ་པའི་ཚེ་ལྟ་
བ་ལ་རག་མི་ལས། སྒོམ་པ་ལ་རག་མི་ལས། བསམ་པ་བྱང་ཆུབ་ཀྱི་སེམས་
དེ་ལ་རག་ལས་པ་ལས་གཞན་གང་ལའང་རག་མི་ལས། ལྟ་བ་ཉན་རང་གིས་
ཀྱང་རྟོགས་ཡོད་དེ། ས་སྐྱ་པཎ་ཆེན་གྱིས། སྟོང་ཉིད་ཉན་ཐོས་རྣམས་ཀྱིས་
བསྒོམས༑ །དེ་ཡི་འབྲས་བུ་འགོག་པ་ཡིན། །ཞེས་པ་བཞིན་ནོ། །དེས་ན་
བསམ་པ་བྱང་ཆུབ་ཀྱི་སེམས་དེ་དང༌། ཚོགས་བསགས་པ་གཉིས་ལས་འབྲས་
བུ་སངས་རྒྱས་ཐོབ་པ་ཡིན་པས། གསར་མས་ཀུན་རྫོབ་སེམས་བསྐྱེད་གཙོ་
ཆེ་བར་གསུངས་པ་དང་། རྙིང་མ་པས། དྲང་བའི་དོན་དང་། ངེས་དོན་ཙམ་
དང༌༑ ངེས་པའི་དོན་གསུམ་ལས། དང་པོ་ཀུན་རྫོབ་བྱང་ཆུབ་ཀྱི་སེམས་
ཡོད་དགོས། ངེས་དོན་ཙམ་ལ་ཀུན་རྫོབ་དང་དོན་དམ་པའི་བྱང་ཆུབ་ཀྱི་སེམས་
གཉིས་ཟུང་དུ་འཇུག་དགོས། ཉན་རང་གིས་ཀྱང་ཆེན་པོ་གསུམ་གྱི་ལྟ་བ་མ་
རྟོགས༑ ངེས་པའི་དོན་ལ་མཐར་ཐུག་གི་སྐྱེལ་སོ་མཐར་ཐུག་པ་དེ་དོན་དམ་
བྱང་ཆུབ་ཀྱི་སེམས་ཡིན་ཏེ། ཀླུ་སྒྲུབ་ཀྱིས། བྱང་ཆུབ་སེམས་ནི་ཐེག་ཆེན་སོགས་
དང་། དཔལ་ལྡན་ཟླ་བས་འཇུག་པ་ལས་མཐར་ཐུག་ཐེག་པ་གཅིག་ཏུ་བསྒྲུབ་པ་
ལ་དོན་དམ་བྱང་ཆུབ་སེམས་ཀྱིས་མཐར་ཐུག་ཐེག་པ་གཅིག་ཏུ་བསྒྲུབ་པ་མ་
གཏོགས༑ ཀུན་རྫོབ་བྱང་ཆུབ་སེམས་ཀྱིས་མཐར་ཐུག་ཐེག་པ་གཅིག་ཏུ་
བསྒྲུབ་མི་ནུས་སོ། །དེ་ལྟ་བུའི་བསམ་པ་བཟང་པོ་བྱང་ཆུབ་ཀྱི་སེམས་དེ་མི་
131



མཁན་ཆེན་ངག་གི་དབང་པོས་མཛད།
བསམ་བཟང་ཞིག་ལ་སྐྱེ་བ་མ་གཏོགས་བསམ་ངན་ཞིག་ལ་མི་སྐྱེ་བས། དེ་སྐྱེ་
བའི་ཐབས་ལ། ཚད་མེད་བཞིས་བློ་སྦྱོང་པ། བྱང་ཆུབ་མཆོག་ཏུ་སེམས་བསྐྱེད་
པ༑ སྨོན་འཇུག་གི་བསླབ་བྱ་བཟུང་བ་དང་གསུམ་ལས། དང་པོ་ཚད་མེད་
བཞིས་བློ་སྦྱོང་དགོས། དེས་བློ་མ་སྦྱང་ན་བདག་རང་གི་དོན་སྒྲུབ་པའི་བསམ་
སྦྱོར་མི་སྤང་ཞིང་རང་དོན་སྒྲུབ་ན་ཆོས་འཇིག་རྟེན་གཉིས་ཀྱི་ངོས་ནས་རང་འདོད་
བསྒྲུབ་ནས་འགྲུབ་པའི་དཔེ་མེད་དེ། ད་ལྟ་མངོན་སུམ་ཚད་མས་གཞལ་ན།
འཇིག་རྟེན་འདིའི་རྒྱལ་པོ་བློན་པོ། མི་དྲག་རང་འདོད་ཕུགས་བཅུག་རྣམས་
མཐར་དེ་བས་སྡུག་མེད་པའི་སར་ལྷུང་རང་གཞན་གཉིས་ཀ་ཕུང་ལ་སྦྱོར་བ་ལས་
མེད༑ ཆོས་ཀྱི་ཕྱོགས་ནས་རང་འདོད་སྒྲུབ་པའི་ཉན་རང་རྣམས་རྒྱལ་སྲས་
བྱང་ཆུབ་སེམས་དཔའི་སའི་ཡོན་ཏན། སངས་རྒྱས་བཅོམ་ལྡན་འདས་ཀྱི་
འབྲས་བུའི་ཡོན་ཏན་ཐམས་ཅད་མི་ཐོབ་པ་རང་འདོད་འདི་ལ་ཐུག་པས།
ད་རང་འདོད་དེ་སྒྲུབ་མི་ཉན་པར། བསམ་པ་བྱང་ཆུབ་ཀྱི་སེམས་རྒྱུད་ལ་
བསྐྱེད་དགོས། དེ་ཡང་ཞི་བ་ལྷས། བྱང་ཆུབ་སེམས་མཆོག་རིན་པོ་ཆེ། །མ་
སྐྱེས་པ་རྣམས་སྐྱེས་གྱུར་ཅིག །སྐྱེས་པ་ཉམས་པ་མེད་པར་ཡང་། །གོང་ནས་
གོང་དུ་འཕེལ་བར་ཤོག །ཅེས་པས། དང་པོ་བྱང་ཆུབ་སེམས་མཆོག་རིན་
པོ་ཆེ་ཞེས་པ། སེམས་ཅན་ཐམས་ཅད་སངས་རྒྱས་ཀྱི་གོ་འཕང་ཐོབ་འདོད་
ཀྱི་བསམ་པ་དེ་ཡིན། མ་སྐྱེས་པ་སྐྱེ་བའི་ཐབས་ཚད་མེད་བཞིས་བློ་སྦྱངས་
པ་དེ་ཡིན། མི་ཉམས་པ་དང་གོང་ནས་གོང་དུ་འཕེལ་བའི་ཐབས་བྱང་ཆུབ་
མཆོག་ཏུ་སེམས་བསྐྱེད་པ་དང་། དེའི་བསླབ་བྱ་ལ་བསླབ་པ་ཡིན་པས། དེ་
ལྟར་མ་སྐྱེས་པ་སྐྱེ་བའི་ཐབས་དང་སྐྱེ་བ་མི་ཉམས་པ་དང་མི་ཉམས་པ་གོང་
132



༄༅། །སྙིང་ཐིག་སྔོན་འགྲོའི་ཟིན་བྲིས།
ནས་གོང་དུ་འཕེལ་བའི་ཐབས་ལ་རྒྱས་པ་བྱེད་ན་ཚད་མེད་བཞི། འབྲིང་
བྱམས་སྙིང་རྗེ་གཉིས། བསྡུ་ན་སྙིང་རྗེ་ཉག་མ་གཅིག་པོ་འདི་བསྒོམ་དགོས།
དེ་ལྟ་བུའི་བྱང་ཆུབ་ཀྱི་སེམས་མ་སྐྱེས་པ་སྐྱེ་བའི་ཐབས་ཚད་མེད་བཞི་ལ།
ཚད་མེད་དང༌། ཚངས་གནས་བཞི་ཞེས། ཚངས་པའི་གནས་པ་བཞི་ཚངས་
པ་མདུན་ན་འདོན་སོགས་བཞི་ཡིན་ལ། དེར་སྐྱེ་བའི་རྒྱུ་བྱམས་སོགས་བཞི་
དམིགས་པ་དང་བློ་ཚད་མེད་མ་ཡིན་པ་ཁོལ་བུ་ཁོལ་བུར་བཅད་ནས་བསྒོམ་པ་ཡི
ན། དེ་བཞི་ལ་ཚད་མེད་མི་ཟེར་བའི་རྒྱུ་བྱམས་སོགས་བཞི། མདོར་ན་
ངེས་འབྱུང་གི་བསམ་པས་མ་ཟིན། བྱང་ཆུབ་ཀྱི་སེམས་ཀྱིས་མ་ཟིན། སྟོང་
ཉིད་ཀྱི་ལྟ་བས་མ་ཟིན། བདག་མེད་རྟོགས་པའི་ཤེས་རབ་ཀྱིས་མ་ཟིན་པས་
ཚངས་གནས་ཞེས་ཟེར། དཔེར་ན་རྒན་མོ་བསམ་བཟང་ལྟ་བུའི་དམིགས་
རྣམ་ཁོལ་བུ་ལ་བཅད་པ་མས་བུ་འདི་བདེ་ན་སྐྱིད་ན་སོགས་ལྟ་བུར་བསམ་པ་
དེ་རྣམས་ཡིན། དེ་ཐམས་ཅད་མཁྱེན་པའི་ལམ་ལ་འགྲོ་བ་ཚད་མེད་བཞི་
མིན༑ དེ་ཡང་ལམ་དུས་ཀྱི་བྱང་ཆུབ་ཕྱོགས་ཀྱི་ཆོས་སུམ་ཅུ་སོ་བདུན་གྱི་དང་
པོ་ཚད་མེད་བཞི་དང་། འབྲས་དུས་སངས་རྒྱས་ཀྱི་ཚད་མེད་བཞི་ཡིན། དེ་
དམིགས་པའི་ཡུལ་ཚད་མེད། རྣམ་པའི་བློ་ཚད་མེད། དེའི་འབྲས་བུ་ཚད་
མེད་པས་ཚད་མེད་ཅེས་པ་ཡིན། དེ་ཡང་གཞུང་བཤད་པའི་གོ་རིམ་ནས་དང་
པོ་བྱམས་པ་ནས་སྨོས་ཀྱང་། མན་ངག་གི་ལུགས་ལ་དང་པོ་བཏང་སྙོམས་
ཚད་མེད་ནས་མ་བསྒོམ་ན་གཞན་རྣམས་ཚངས་གནས་སུ་འགྲོ་བས། དང་
པོ་བཏང་སྙོམས་ནས་བསྒོམ་དགོས། དེ་ཡང་སེམས་ཅན་བདེ་བ་རྒྱུ་འབྲས་
གཉིས་དང་ལྡན་འདོད་བྱམས་པའི་ངོ་བོའམ། མཚན་ཉིད་དམ། རྣམ་པ་ཡིན།
133



མཁན་ཆེན་ངག་གི་དབང་པོས་མཛད།
སེམས་ཅན་སྡུག་བསྔལ་རྒྱུ་འབྲས་གཉིས་དང་བྲལ་འདོད་སྙིང་རྗེའི་ངོ་བོའམ། །
མཚན་ཉིད་དམ། རྣམ་པ་ཡིན། སེམས་ཅན་བདེ་བ་དང་མི་འབྲལ་བར་འདོད་
པ་དགའ་བའི་ངོ་བོའམ། མཚན་ཉིད་དམ། རྣམ་པ་ཡིན། སེམས་ཅན་ཆགས་
སྡང་གཉིས་དང་བྲལ་བར་འདོད་པ་བཏང་སྙོམས་ཀྱི་ངོ་བོའམ། མཚན་ཉིད་
དམ། རྣམ་པ་ཡིན། དེ་ལ་ཡང་དམིགས་བཅས་ཀྱི་ཚད་མེད་དང་དམིགས་
མེད་ཀྱི་ཚད་མེད་གཉིས་ལས། དེ་ལ་དམིགས་བཅས་ཀྱི་ཚད་མེད་བསྒོམ་དུས་
དམིགས་རྣམ་སྤྲད་ནས་བསྒོམ་དགོས། དང་པོ་བྱམས་པའི་དམིགས་པ་ཡུལ་
ནི༑ མ་ནམ་མཁའ་དང་མཉམ་པའི་སེམས་ཅན་ཐམས་ཅད་བདེ་བ་དང་བདེ་
བའི་རྒྱུ་དང་ལྡན་པར་གྱུར་ཅིག ཅེས་པས། སེམས་ཅན་བདེ་བ་དང་མི་ལྡན་
པ་ཞིག་ལ་དམིགས་པ་ཡུལ་དང་། རྣམ་པ་བློ་བདེ་བ་རྒྱུ་འབྲས་གཉིས་དང་
ལྡན་པར་འདོད་པ་ཡིན། སྙིང་རྗེ་ནི། སེམས་ཅན་སྡུག་བསྔལ་བ་ཞིག་ལ་
དམིགས་པ་ཡུལ་དང༌། རྣམ་པ་སྡུག་བསྔལ་རྒྱུ་འབྲས་གཉིས་དང་བྲལ་བར་
འདོད་པ་ཡིན། དགའ་བ་ནི། སེམས་ཅན་བདེ་བ་རྒྱུ་འབྲས་གཉིས་དང་ལྡན་པ་
ཞིག་ལ་དམིགས་པ་ཡུལ་དང༌། རྣམ་པ་བདེ་བ་དེ་དང་མི་འབྲལ་བར་འདོད་
པ་ཡིན། བཏང་སྙོམས་ལ། རང་རྒྱུད་ཀྱི་ཆགས་སྡང་དང༌། གཞན་རྒྱུད་ཀྱི་
ཆགས་སྡང་གཉིས་ལ་དམིགས་པ་ཡུལ་དང་། རྣམ་པ་དེ་སྙོམས་འདོད་ནས་
ཆགས་སྡང་གཉིས་ཀྱི་བློ་ཞི་ནས་ཕན་འདོགས་པར་འདོད་པ་ཡིན། དེ་ལྟ་བུའི་
ཚད་མེད་བཞི་པོ་དམིགས་རྣམ་སྤྲད་ནས་བསྒོམ། དམིགས་མེད་ནི་ལས་དང་
པོ་པས། སྒྱུ་མ་དང་རྨི་ལམ་སོགས་སྒྱུ་མའི་དཔེ་བརྒྱད་ལ་བློ་སྦྱངས། རྟོགས་
ལྡན་ཞིག་ཡིན་ན་རྣམ་པར་མི་རྟོག་ཡེ་ཤེས་བྱ་བ་ཐམས་ཅད་བྱེད་ཅེས་པས་
134



༄༅། །སྙིང་ཐིག་སྔོན་འགྲོའི་ཟིན་བྲིས།
མཉམ་བཞག་དེའི་རྩལ་བྱམས་སྙིང་རྗེ་སོགས་བསྒོམ་པ་ཡིན། ད་ཚད་མེད་
བསྒོམ་པར་བྱེད་པ་ལ། དང་པོ་བཏང་སྙོམས་ནས་མ་སྦྱངས་ན། བྱམས་
སོགས་ཚད་མེད་དུ་མི་འགྲོ་བས། སྒོམ་ལུགས་ལ་དཔྱད་བསྒོམ་འཇོག་སྒོམ་
གཉིས་ བྱམས་པ་དང་བྱམས་པའི་ཏིང་ངེ་འཛིན། སྙིང་རྗེ་དང་སྙིང་རྗེའི་
ཏིང་ངེ་འཛིན། དགའ་བ་དང་དགའ་བའི་ཏིང་ངེ་འཛིན། བཏང་སྙོམས་དང་
བཏང་སྙོམས་ཀྱི་ཏིང་ངེ་འཛིན་ཞེས་ཞི་གནས་དང་ལྷག་མཐོང་བསྒོམ་པ་གཉིས་
ལས་འདི་ཞི་གནས་བསྒོམ་པ་ཡིན། དེ་ལ་གཞུང་གི་སྒོམ་ལུགས་དང་མན་
ངག་གི་སྒོམ་ལུགས་གཉིས་ལས་འདིར་ཕྱི་མ་ལྟར་ཐུན་གྱི་སྔོན་འགྲོ་ཐམས་
ཅད་ལ་སྔར་དང་འདྲ། དངོས་གཞི་ལ། རང་གི་གཡས་སུ་དགྲ། གཡོན་དུ་
གཉེན་བསམ་ནས། དང་པོ་རང་གི་དགྲ་གཉེན་གཉིས་ལ་ཆགས་སྡང་སློང་
ངེས་པ་ཞིག་བྱས་ཏེ། དེ་ནས་འདིར་དུས་གསུམ་ལ་བསྐོར་ནས་བསམ་དགོས་
ཏེ༑ འདི་ལྟར་དགྲ་གཉེན་གཉིས་བདག་དང་བཅས་པ་སྐྱེ་ཤིའི་ཁ་བརྒྱུད་པའི་
ཚེ་ཕ་མ་གཉེན་བཤེས་གྲོགས་དགའ་མཛའ་མ་བྱས་པ་མེད་པས་དེའི་དུས་སུ་
ཕན་དཔག་ཏུ་མེད་ལ་ཞིག་བཏགས། གནོད་པ་དཔག་ཏུ་མེད་པ་ལས་སྐྱབས་
པས༑ ཕན་བཏགས་པའི་གཉེན་ཡིན། ད་ལྟ་ཡང་རང་གི་ཕར་དགྲར་འཛིན་
པ་རེད་མ་གཏོགས། ཁོས་ང་ལ་ཚུར་དགྲར་བཟུང་བའི་ངེས་པ་ཡང་མེད།
གལ་སྲིད་དགྲར་བཟུང་ན་ཡང་ཕན་ཚུན་འཐབ་པ་ལ་སོགས་པའི་ཚེ་དཔའ་ཁ་དང་
རྒྱལ་ཁ་ཡང་ཐོབ་ནས་སྙན་པར་གྲགས་པའི་རྒྱུ་བྱེད་པའམ། རང་ལ་
ཚུར་དགྲར་མི་འཛིན་པའམ། དགྲར་བཟུང་ཡང་གཞན་བར་བ་ལྟ་བུ་ཞིག་
གིས་སེམས་ལྷུ་ངོ་འཕྲོད་པ་ཞིག་བྱས་ཏེ་གཉེན་དུ་གྱུར་ནས་རང་ལ་བྱུང་བ་བས་
135



མཁན་ཆེན་ངག་གི་དབང་པོས་མཛད།
ཐུ་བའི་གཉེན་དུ་འགྱུར་བ་ཡོད། དེ་མིན་ཀྱང་ཕན་ཚུན་གཉིས་ཀས་གཅིག་
གིས་གཅིག་ལ་ཁྱོད་ཀྱིས་མ་ཐོན། ངས་ཀྱང་མ་ཐོན། ད་ནི་སྔར་གྱི་དེ་ལྟ་བུ་
མི་བྱེད་ཅེས་ཟེར་བའམ། ཡང་ན་རྒྱུ་ཞིག་གིས་ཤད་སྦྱང་བའམ། ཡང་ན་ཚིག་
གིས་ཤད་སྦྱང་བས་ཕན་ཚུན་ནང་འགྲིགས་བྱས་ནས་གཉེན་དུ་འགྱུར་བ་ཡང་
ཡོད༑ ཆོས་ཀྱི་ལུགས་ལ། དགྲས་འཕྲོག་བཅོམ་བྱེད་པའི་རྐྱེན་གྱིས་ཆོས་
དང་འཕྲད་པ་ཡིན་པས། དེ་ལྟ་བུའི་རྐྱེན་བྱུང་ན། ད་ག་རེ་ང་རྒྱལ་བའི་སྲས་
པོ་བྱང་ཆུབ་སེམས་དཔའ་ཞིག་ཡིན་པས། སྦྱིན་པ་ལོ་བརྒྱར་བྱིན་པ་བས།།
ཚུལ་ཁྲིམས་ཉིན་གཅིག་བསྲུང་བ་དགའ། །ཚུལ་ཁྲིམས་ལོ་བརྒྱར་བསྲུངས་
བ་བས། །བཟོད་པ་ཉིན་གཅིག་བསྒོམ་པ་དགའ་ཞིང་། །སངས་རྒྱས་ཀྱི་
མཚན་དང་དཔེ་བྱད་བཟང་པོ་ཐམས་ཅད་བཟོད་པས་ཐོབ་པ་དང་། བཟོད་
པ་བསྒོམ་པའི་ཡུལ་དགྲ་ཡིན་པས་རང་གི་བཟོད་པ་བསྒོམ་ནུས་ན་དགྲས་ཕན་
བཏགས་པ་ཡིན་པས་ན་དགྲ་མིན། མ་འོངས་པ་ན་ཡང་དགྲ་འདིས་གཉེན་
དུ་གྱུར་ནས་ཕན་འདོགས་པར་འགྱུར་སྙམ་དུ་བསྒོམ། ཡང་དགྲ་འདིའི་སྐྱེ་བ་
ཐོག་མ་མེད་པ་ནས་དགྲ་བྱས་གནོད་པ་བསྐྱལ། ད་ལྟ་ཡང་དགྲ་བྱས་གནོད་
པ་བསྐྱལ། མ་འོངས་པ་ན་ཡང་དགྲ་བྱས་གནོད་པ་སྐྱེལ་བར་འགྱུར་བས་དགྲ་
འདིས་ཀྱང་ཕན་གནོད་གཉིས་ཀ་བྱས། གཉེན་འདི་ལ་ཡང་ཆགས་འདུག་པ་
རེད་མ་གཏོགས་འདི་ལ་ཡང་བསམ་མནོ་ཞིབ་ཏུ་བཏང་ནས་དགྲ་ཡིན་པར་
གཏན་ལ་ཕབ་དགོས། དེ་ཡང་ཚེ་སྔ་མ་ལ་གཉེན་འདིའང་གནོད་བྱེད་ཡིན་
ཏེ༑ དགྲ་བྱས་ནས་ནོར་དང་སྲོག་འཕྲོག་མགོ་དང་ཡན་ལག་བཅད་པ་གྲངས་
ཀྱིས་མི་ཆོད། ཚེ་འདི་ལ་ཡང་དམ་པའི་ཆོས་སྒྲུབ་པའི་བར་ཆད་དང་། བུ་ཕ་
136



༄༅། །སྙིང་ཐིག་སྔོན་འགྲོའི་ཟིན་བྲིས།
མའི་སྡུག་གྲོགས་སུ་སོང་། ཕ་མ་བུ་ལ་གནོད་བྱེད་དུ་སོང་། གཏན་གྲོགས་
ཀྱི་ཆུང་མ་བསུས། འཁོར་བའི་འཆིང་ཐག་དང་འབྲེལ། དགྲ་འདུལ་ལུགས།
གཉེན་སྐྱོང་ལུགས། ཚོང་དང་གཡོ་སྒྱུ་མི་དགེ་བ་སྣ་ཚོགས་ཀྱི་ལས་ཐབས་
ལ་སྦྱོར་ནས་འཁོར་བ་ནས་གཏན་དུ་མི་ཐར་པའི་གནོད་པ་བྱས། ཆོས་ཀྱི་
ཕྱོགས་ལ་ཡང་དང་པོ་བླ་མ་དམ་པ་དང་མཇལ་བ་དང༌། བར་དུ་དམ་པའི་
ཆོས་སྒྲུབ། ཐ་མ་ཚུལ་ཁྲིམས་སྲུང་བ་ལ་སོགས་པ་ཕ་མ་སོགས་འདི་དག་གི་
དོན་སྒྲུབ་ནས། རང་གི་ཚུལ་ཁྲིམས་ཞིག ཏིང་ངེ་འཛིན་ཉམས། ཤེས་རབ་
རྒུད་པར་བྱེད་པ་ཡང་འདི་དག་གིས་ལན། དེས་ན་ཚེ་སྔོན་མའི་དགྲའི་ལན་
ཆགས་ཀྱིས་ད་ལྟ་གཉེན་དུ་གྱུར་ཀྱང་། ད་ལྟའི་གཉེན་གྱི་ལན་ཆགས་ཀྱིས་
ཕྱི་མ་ལ་འདི་རྣམས་དགྲར་འགྱུར་བ་ཡིན་པས་འདིས་དུས་གསུམ་ཀར་དགྲར་
བྱེད་པ་ཡིན། ཡང་གཉེན་འདིའི་འཁོར་བ་ཐོག་མ་མེད་པ་ནས་ཕ་མ་སོགས་
བྱས་ནས་ཕན་བཏགས། ད་ལྟ་ཡང་གཉེན་བྱས་ཏེ་ཟས་གོས་གནས་མལ་ལ་
སོགས་པའི་སྒོ་ནས་ཕན་བཏགས། མ་འོངས་པ་ན་ཡང་འདི་དག་གཉེན་དུ་
གྱུར་ནས་ཕན་བཏགས་པ་ཡིན་པས་གཉེན་གྱིས་ཀྱང་ཕན་གནོད་གཉིས་ཀ་
བྱས་པ་ཡིན་པས། ད་ནི་གཉིས་ཀ་སྤོམ་བསྡམ་ནས་དགྲ་གཉེན་གཉིས་ཀས་
ཕན་གནོད་བྱས་པས་དགྲ་ལ་གནོད་པ་བྱ་འདོད་ཀྱང་མེད། གཉེན་ལ་ཕན་
འདོགས་འདོད་ཀྱང་མེད་པ་ཞིག་འོང་བས་དེ་ལྟ་བུ་ཞིག་གི་སྟེང་ནས་བཞག་
ན་ཕན་མེད་གནོད་མེད་གཏི་མུག་བཏང་སྙོམས་ཞེས་པ་ཡིན་པས་ད་དགྲ་
གཉེན་གཉིས་ཀ་མའི་ཡུལ་དུ་མཉམ་ཞིང་ཕན་འདོགས་པའི་ཡུལ་དུ་སྙོམས་པ་
ཞིག་དགོས། དེ་ཇི་ལྟར་བསྒོམ་ན་འདི་ལྟར་ནམ་མཁས་གར་ཁྱབ་སེམས་
137



མཁན་ཆེན་ངག་གི་དབང་པོས་མཛད།
ཅན་གྱིས་ཁྱབ། སེམས་ཅན་གྱིས་གར་ཁྱབ་ལས་སྣང་སྡུག་བསྔལ་གྱིས་ཁྱབ།
ལས་སྣང་སྡུག་བསྔལ་གྱིས་མནར་བའི་སེམས་ཅན་ཐམས་ཅད་ཐོག་མ་མེད་
པའི་དུས་ནས་རང་གི་ཕ་དང་མ་དང་གཉེན་བཤེས་ལ་སོགས་པ་མ་བྱས་པ་
གཅིག་ཀྱང་མེད། དེའི་ནང་ནས་སྙིང་ཉེ་བའི་དབང་དུ་བྱས་ན་ད་ལྟའི་མ་འདི་
བཞིན་དགྲ་འདིས་ཀྱང་བདག་གི་མ་བྱས། མ་ལན་གཅིག་ཙམ་མ་ཡིན་པར་
ལན་གྲངས་བསམ་གྱིས་མི་ཁྱབ་པར་བྱས་ཏེ། མ་ཡི་ཐུག་མཐའ་རྒྱ་ཤུག་
ཚི་གུ་ཙམ། །རིལ་བུར་དྲིལ་ཀྱང་ས་ཡིས་ལོངས་མི་འགྱུར། །ཞེས་པས། དེ་
བཞིན་གཤེགས་པ་ཐམས་ཅད་མཁྱེན་པ་ཞིག་གི་མདུན་དུ་བདག་མ་བུའམ།
དགྲ་དང་བདག་གཉིས་བསྡད་ནས་དགྲ་འདི་དང་ཁྱོད་གཉིས་སྐྱེ་བ་འདིའི་སྔོན་
མ་ལ་མི་ཞིག་གི་མ་བྱས། དེའི་སྔོན་མ་ལ་ལྷ་ཞིག་གི་མ་བྱས་སོགས་རིམ་གྱིས་
གསུངས༑ བདག་གིས་ས་ཆེན་པོ་འདི་རྒྱ་ཤུག་གི་ཚི་གུའི་རིལ་བུ་ཙམ་དུ་
དྲིལ་ནས་བསྒྲངས་ཀྱང་ས་ཆེན་པོ་འདི་ཟད་པར་བྱས་ཀྱང་དགྲ་གཅིག་པུ་འདིའི་
མ་བྱས་པའི་མཐའ་མི་ཆོད། དེ་རྒྱུ་མཚན་ཅིས་ཡིན་ན་འཁོར་བ་ཐོག་མ་མེད་
པ་ནས་ད་ལྟའི་བར་དུ་འཁོར་བས། ས་ལག་པ་ཙམ་ཞིག་གི་སྟེང་ན་ལན་གྲངས་
བསམ་གྱིས་མི་ཁྱབ་པ་མང་པོ་སྐྱེ་མ་མྱོང་ས། འཆི་མ་མྱོང་ས་མེད་པས། ལྷ་
དང་དམྱལ་བ་ཕལ་ཆེ་བ་རྫུས་སྐྱེས་ཡིན་མ་གཏོགས་འགྲོ་བ་ཕལ་ཆེ་བ་མངལ་སྐྱེས་
ཡིན་པས་མངལ་ནས་སྐྱེ་དགོས་ན་མ་མེད་པར་སྐྱེ་མི་ཤེས་ལ་དེ་ཡང་སེམས་
ཅན་གཅིག་གི་མ་བྱས་ན་དེ་ཙམ་དུ་ཟད་ཀྱང་། དེ་ལྟར་མ་ཡིན་པར་སེམས་
ཅན་ཐམས་ཅད་དང་ཕན་ཚུན་མ་ལན་གྲངས་བསམ་གྱིས་མི་ཁྱབ་པར་བྱས་པ་
ཡིན་པས་ན་དགྲ་འདིའི་མ་ལན་གྲངས་མང་པོར་བྱས་པར་བསམ་པ་མར་ཤེས་
138



༄༅། །སྙིང་ཐིག་སྔོན་འགྲོའི་ཟིན་བྲིས།
པ་ཡིན། དེས་ན་དྲིན་དྲན་དགོས་ཏེ་མ་དྲིན་ཅན་མ་ཞིག་མ་གཏོགས་དྲིན་མེད་
པ་ཞིག་ནི་མེད་དེ་ཁྲ་དང་སྤྱང་ཀི་ལ་སོགས་པའི་གཅན་གཟན་གཏུམ་པོར་གྱུར་
པའི་བུར་གྱུར་ན་ཡང་མ་དེས་གཞན་གྱི་སྲོག་བཅད་ནས་རང་གི་བུ་གསོ་ཞིང་
དྲིན་གྱིས་བསྐྱངས ། ཟས་གོས་སོགས་ཡོད་པའི་ཕྱུག་པོའི་བུར་སྐྱེས་ན་ལྟ་ཅི།
སྤྲང་པོ་ལྟ་བུ་ཞིག་ཏུ་གྱུར་དུས། མ་དྲིན་མོ་ཆེ་དེས་སྐར་རྗེན་གྱི་ཞྭ་བྱེད། བ་
མོས་ལྷམ་བྱེད། རྒབ་མས་ལྕག་བྱེད། རྐང་ཁྲག་ས་ལ་བརྡབ། ལག་ཁྲག་རྡོ་
ལ་བརྡབ། གདོང་ཤ་མི་ལ་བྱིན། ཞྭ་ཤ་ཁྱི་ལ་བྱིན་ནས་སྡུག་སྡིག་པ་གཉིས་
ཀས་བསྒྲུབས་པའི་སྤྲང་ཟས་ལྟ་བུ་དེའི་ནང་ན་སྣུམ་མཛུབ་མོ་ཙམ་ཞིག་ཡོད་
ན་བུ་ལ་བྱིན། སྟན་ཆད་པོ་ཞིག་ལས་མ་ལོན་ཀྱང་ཅུང་ཟད་སྲ་ས་ནས་བུའི་
གོས་སམ་ལྷན་པོ་ལ་སོགས་པར་བྱས་ནས་བྱམས་པའི་དྲིན་གྱིས་བསྐྱངས།
ད་ལྟའི་དགྲ་འདིས་མ་བྱས་དུས། རང་ཉིད་དྲི་ཟ་ཉེ་བར་ལེན་པའི་རྣམ་པར་
ཤེས་པ་བར་དོ་ན་འཁྱམས་ཤིང་ཟས་ཀྱི་དྲི་ལ་སྣོམས་ཤིང་འགྲོ་བའི་ཚེ་སྔོན་གྱི་
ལས་དང་ཕ་མའི་འདུ་ཕོད་ཀྱི་རྒྱུ་རྐྱེན་ཉེ་བར་གནས་པ་ལས་མངལ་དུ་
ཞུགས་ནས། ཟླ་བ་དགུ་དང་ངོ་བཅུའི་བར་ལ་ལུས་སུ་བཟུང་། སྡིག་སྡུག་བསྔལ་
བཟོད༑ སྡུག་མཆི་མ་གཉིས་ལྐོག་འཐུང་བྱས་ཤིང་། ཤ་ཁྲག་འོ་མ་བཤིགས་
བཤིགས་བྱས་ནས་སྡིག་སྡུག་གཏམ་ངན་ཐམས་ཅད་ཁྱད་དུ་བསད། མས་
ཟས་ཟོས་པའི་དྭངས་མ་དང་ལུས་ཀྱི་ཟུངས་ཐམས་ཅད་བུའི་ལྟེ་བ་ནས་བརྒྱུད་དེ་
བུའི་སྲོག་གི་གསོས་སུ་བྱས་ནས་ལུས་བསྐྱེད་པ་ནི་ལུས་བསྐྱེད་པའི་དྲིན།
དེ་ནས་ཕྱིར་བཙའ་བའི་དུས་གསོན་པོ་རེད་ཟེར་ན་མགོ་མི་ཁྱོག་པ། ཤི་བོ་
རེད་ཟེར་ན་དབུགས་མ་ཆད་པ། ཉ་རེ་ཉོ་རེ་ཆུང་ཕུད་བལ་སྐུད་སྣལ་མ་འཕང་ལ་འཁལ་
139



མཁན་ཆེན་ངག་གི་དབང་པོས་མཛད།
བའི་དྲུ་གུ་ལྡོག་ལྡོག་ལག་མགོ་ཙམ་པའི་མིང་རེད་མཆན། བུ་ཙམ་པ་དེ་མ་དྲིན་མོ་ཆེ་དེས་ཤི་
རྒྱུ་ཤི་མ་བཅུག རུལ་རྒྱུ་སྐམ་མ་བཅུག་པར་ཨ་མ་ལ་བུ་སྐྱེས་བྱུང་སྙམ་བའི་
དགའ་སོ་ཆེན་པོ་ཞིག་བཟུང་། བརྩེ་བའི་སེམས་ཀྱིས་བསྐྱང་། འཛུམ་
པའི་མདངས་ཕྱུངས། སྙན་པའི་ངག་གིས་འབོད། ལག་སོར་མོ་བཅུས་པང་
དུ་བླངས་ནས་འཆི་མ་བཅུག་པ་སྲོག་བྱིན་པའི་དྲིན། དེ་ནས་བར་དོའི་རྣམ་
ཤེས་འཁྱམ་པོ་ཁ་ན་ཟས་མེད་ལག་ན་ནོར་མེད་རྒྱབ་ན་གོས་མེད་པ་ཞིག་ཕར་
ངོ་ཕར་ལ་མི་ཤེས་ཚུར་ངོ་ཚུར་ལ་མི་ཤེས་པ་ཞིག་གི་ཁྱིམ་དུ་ཕྱིན་པ་ན། མ་
དྲིན་མོ་ཆེ་དེས་ཟས་ཀྱི་དང་པོ་མངར་བའི་ནུ་ཞོ་བྱིན་པས་དེའི་དྭངས་མ་མིག་ལ་
བབས་སོང་བ་འཆི་བའི་དུས་སུ་མིག་ནས་མཆི་མ་ཁྲ་རི་ལི་ལི་འགྲིལ་བ་དེ་ཡིན་
ལ༑ སྙིགས་མ་ལུས་ཀྱི་ནང་དུ་གནས་ད་ལྟ་ཟས་ཀྱི་བཅུད་ཐམས་ཅད་ལེན།
ལུས་བསྐྱེད་པར་བྱས་ནས་འཆི་བའི་དུས་ལུས་ཟུངས་ཞེས་པ་སྐྱུག་པའམ་
ཡང་ན་སྦྱོང་བར་བྱེད་པ་དེ་ཡིན་ལ། གོས་ཀྱི་དང་པོ་ཤ་དྲོད་ལ་བཅར། དེ་ནས་
ཅུང་ཟད་ཟ་ནུས་པའི་དུས་སུ་ཟས་ཀྱི་ཕུད། དཀར་གྱི་གྲུང་། དམར་གྱི་ཕུད།
ཟས་གང་བཟང་གང་ཞིམ་མང་པོ་བྱིན་ནས་ཟས་ཐམས་ཅད་ཁས་སྙོད། མི་
གཙང་བ་ལག་པས་ཕྱིས། འགྲངས་ལྟོགས་ལག་པས་བྱུག ཚ་གྲང་མཛུབ་མོས་
ཚོད་བཟུང་ནས་བྱིན། གོས་ཀྱི་རྩེ་མོ་གང་འཇམ་གང་དྲོ་མང་པོས་བུ་ལ་གོས་
བྱས་ཏེ་མ་རང་གིས་ཡར་དཀོན་མཆོག་ལ་མཆོད་མི་བྲ། མར་ངན་སློང་ལ་སྦྱིན་
མི་བྲ། ཤི་བོའི་རྒྱབ་ནས་གཏོང་མི་བྲ། གསོན་པོའི་ཁ་ལ་ཟ་མི་བྲ། རྒྱབ་ལ་
གྱོན་མི་བྲ་བར་སྡིག་སྡུག་གཏམ་ངན་ཐམས་ཅད་ཁྱད་དུ་བསད་ནས་བསགས་
ཤིང་༑ སྡིག་པ་དང་གཡོ་སྒྱུའི་མགོ་སྐོར་ཁོ་ནས་བསགས་པའི་ལོངས་སྤྱོད་
14()



༄༅། །སྙིང་ཐིག་སྔོན་འགྲོའི་ཟིན་བྲིས།
ཐམས་ཅད་བུ་ལ་བྱིན། ད་དུང་འཁོར་ལོས་བསྒྱུར་བའི་རྒྱལ་སྲིད་ལ་བཀོད་
ཀྱང་ཆེ་སོང་བསམ་རྒྱུ་མེད་པར་ཁ་ཟས་འདོད་ཟས་དང་སྤྱད། ལག་ནོར་འདོད་
ནོར་དང་སྤྱད། རྒྱབ་གོས་མེད་གོས་དང་སྤྱད་དེ་སེར་སྣ་དང་ཕངས་སེམས་
མེད་པར་མ་རང་གི་ལོངས་སྤྱོད་ཐམས་ཅད་བུ་ལ་བྱིན་ནས་ཡོ་བྱད་བསྟབས་
པའི་དྲིན་ཡིན། དེ་ནས་ཅུང་ཟད་ཅིག་ཟ་ཤེས་འགྲོ་ཤེས་དུས། ཟས་ཟ་
ཚུལ་ གོས་གྱོན་ཚུལ། གོས་ཀྱི་མགོ་མཇུག སྐེ་རགས་ཀྱི་དམ་ལྷོད། ལྷམ་སྒྲོག་
གི་བཅིང་ཚུལ། འགྲོ་མི་ཤེས་པ་ལ་འགྲོ་ཚུལ། སྨྲ་མི་ཤེས་པ་ལ་ཨ་མ་གྱིས།
ཨ་ཕ་གྱི ས་ལ་སོགས་པས་འཇིག་རྟེན་གྱི་ཐ་སྙད་ཐམས་ཅད་ལེ གས་པར་
བསླབ། བུ་ཆུང་རྫི་བོར་བྱིས་པ་ཆུང་ངུ་གོག་འགྲོས་མི་ཐུབ་པ་བསྙལ་སའི་དུག་སློག་གིས་ཕྱོགས་
ཀུན་ནས་བསྐྱོར་བ་དེའི་མིང་མཆན། ནང་བསྙལ་བའི་དུས་སུ་མ་རང་གི་སྙིང་དེ་དམར་
ལོག་གེ་བླངས་ཏེ་ཐང་དུ་བཞག་པ་ལྟ་བུ་གཅེས་ཀ་དང་རིན་ཐང་ཆེན་པོར་བཟུང་
ནས༑ ད་ལྟ་ཉ་ཀ་བ། བ་སྤུ་སྡོང་པོར་མ་སོང་གི་བར་དུ་བསྐྱེད་པ་ནི་འཇིག་
རྟེན་བསྟན་པའི་དྲིན་ཡིན། དེ་ལྟར་ལུས་བསྐྱེད་པ། སྲོག་བྱིན་པ། ཡོ་བྱད་
བསྟབས་པ། འཇིག་རྟེན་བསྟན་པ་བཞི་ནི་འཇིག་རྟེན་ཀྱི་ཕྱོགས་ཀྱི་དྲིན་དྲན་
པ་ཡིན། དམ་པའི་ཆོས་ཀྱི་ཕྱོགས་ནས་དལ་འབྱོར་བཅོ་བརྒྱད་དང་ལྡན་པའི་
མི་ལུས་རིན་པོ་ཆེ་འདི་ཡང་མ་དྲིན་མོ་ཆེས་བསྐྱེད། བྱང་ཆུབ་སྒྲུབ་པའི་མཐུན་
རྐྱེན་ཟས་གོས་གནས་མལ་ཡོ་བྱད་འདི་དག་ཀྱང་མ་སེམས་ཅན་ཞིག་མེད་ན་
རང་སྟོབས་ཀྱིས་གཅིག་ཀྱང་མི་འགྲུབ་པས་མ་སེམས་ཅན་གྱི་དྲིན་དྲན། རྒྱལ་
སྲས་བྱང་ཆུབ་སེམས་དཔའི་ལམ་གྱི་དང་པོ་བྱང་ཆུབ་མཆོག་ཏུ་སེམས་བསྐྱེད་
ས་མ་སེམས་ཅན་མེད་ན་བསྐྱེད་པའི་ཐབས་མེད། བར་དུ་རྒྱལ་སྲས་ཀྱི་སྤྱོད་པ་
141



མཁན་ཆེན་ངག་གི་དབང་པོས་མཛད།
རྒྱ་མཚོ་ལྟ་བུ་ལ་སློབ་ས་ཡང་མ་སེམས་ཅན་མེད་ན་སློབ་སའི་ཡུལ་མེད། དེ་
གཉིས་མེད་ན་མཐར་མངོན་པར་རྫོགས་པ་སངས་རྒྱས་པ་ཡང་མེད་པས་ཆོས་
ཀྱི་ཕྱོགས་ནས་ཀྱང་དྲིན་ཆེ། དེ་ལྟར་ཆོས་འཇིག་རྟེན་གཉིས་ཀའི་ཐད་ནས་
དྲིན་དྲན་པ་ནི་དྲིན་དྲན་པ་ཡིན། ད་ནི་དེ་ལྟར་དྲིན་ཆེན་པོ་དང་ལྡན་པའི་མ་
དྲིན་མོ་ཆེ་དེས་ད་སྔོན་ཁེ་དང་རྒྱལ་ཁ་བུ་ལ་བྱིན། གྱོང་དང་བུབ་ཁ་རང་གིས་
བླངས་ནས་དྲིན་ཆེན་པོས་བསྐྱངས་པ་ཡིན་ན། བདག་ད་རེས་ཐེག་པ་ཆེན་
པོའི་ཆོས་དང་མཇལ། བླ་མ་དགེ་བའི་བཤེས་གཉེན་གྱིས་རྗེས་སུ་བཟུང་།
ལམ་གྱི་ཁེ་ཉེན་ཤེས་པའི་དུས་འདིར་སྔར་ཨ་མས་ངའི་སྐྱིད་སྡུག་ལ་བལྟས་པས་
ད་ངའི་རེས་མོས་ལ་བབ་པས་ཨ་མའི་སྐྱིད་སྡུག་ལ་ད་བུས་བལྟ་དགོས་སྙམ་དུ་
དྲིན་གཟོ་འདོད་པ་ནི་དྲིན་གཟོ་འདོད་ཀྱི་རྟོག་པ བསྐྱེད་པ་ཡིན། དེ་ལྟར་དགྲ་
ལ་མར་ཤེས་དྲིན་དྲན་དྲིན་གཟོ་འདོད་ཀྱི་རྟོག་པ་སྐྱེས་པ་ན། དེ་ནས་རང་གི་
མ་དང་པ་དང་ཤ་ཉེ་དང་། སྲིང་མོ་སོགས་ནས་ཐུན་བཞག་ཁར་སེམས་ཅན་
ཐམས་ཅད་དགྲ་གཉེན་ཆགས་སྡང་མེད་པར་མའི་ཡུལ་དུ་སྙོམས་པ་དེ་བཏང་
སྙོམས་ཚད་མེད་བསྒོམ་པ་ཡིན། དེ་ལྟར་དཔྱད་ནས་བསྒོམ་ཚེ་སེམས་ཐང་ཆད་
ནས་འགྲོ་མི་འདོད་པའི་ཚེ་ཡང་འདས་པའི་རྗེས་སུ་མི་འབྲང་། མ་འོངས་པའི་
འདུན་མི་བསུ། ད་ལྟའི་རྟོག་པ་འཕྲོ་མི་མཐུད་པར་བཅའ་བཅོས་མི་བྱེད་པར་
ཅི་གནས་སུ་བཞག་པ་བཏང་སྙོམས་ཀྱི་ཏིང་ངེ་འཛིན་ཡིན། ཡང་འཕྲོ་འདོད་
པ་དང་ཡང་དཔྱད། དེ་ལྟར་དཔྱད་འཇོག་རེས་མོས་བྱས་ནས་ཞི་གནས་བསྒོམ།
ཐུན་གྱི་རྗེས་ནི་ཐམས་ཅད་འདྲ། དེ་ནས་ཐུན་མཚམས་སུ་སེམས་ཅན་ཆགས་
སྡང་ཅན་ཞིག་དམིགས་ཡུལ་དུ་བྱས་ནས། མར་ཤེས་དྲིན་དྲན་སོགས་སྔར་
142



༄༅། །སྙིང་ཐིག་སྔོན་འགྲོའི་ཟིན་བྲིས།
དང་འདྲ་བ་ལ་འདིའི་རྒྱུད་ཀྱི་ཆགས་སྡང་གཉིས་པོ་དང་བྲལ་བར་གྱུར་ཅིག
བྲལ་ན་ཅི་མ་རུང་སྙམ་པ་དང༌། བྲལ་བ་ཞིག་བདག་ངས་བྱ་སྙམ་པ་དང་།
བྲལ་བ་ཞིག་དཀོན་མཆོག་ལ་གསོལ་བ་འདེབས་དགོས། དེ་ནས་དམིགས་
མེད་ཀྱི་བཏང་སྙོམས་བསྒོམ་ན། རང་གཞན་གྱི་ལུས་རྡུལ་ཕྲན། སེམས་སྐད་
ཅིག་མའི་སྐྱེ་འགག་གི་ཕྲེང་བ་ཤ་ ར་ར་སྐད་ཅིག་གཉིས་པར་མི་སྡོད་པ་དོན་
དམ་པར་རང་བཞིན་མ་གྲུབ་པ་དང་། ཐ་སྙད་དུ་སྟོང་ཉིད་ཅིར་ཡང་མ་ཡིན་
པ་ལས་རྟེན་འབྱུང་འགག་པ་མེད་པས་སྟོང་དང་རྟེན་འབྱུང་འགག་པ་མེད་པར་
མཉམ་པ་ལ་ངེས་ཤེས་འདྲོངས་ཏེ་ཡང་བཅས་བཅོས་མེད་པར་འཇོག་པ་ལྷག་
མཐོང་བསྐྱེད་པའི་ཐབས་ཡིན། གཞན་ཡང་ཐུན་མཚམས་ཐམས་ཅད་ལ་
སེམས་ཅན་ཆགས་སྡང་རྩོད་འདུག་པ་རྣམས་ལ་དམིགས་ནས། འདི་དག་
གི་རྒྱུད་ཀྱི་ཆགས་སྡང་གཉིས་པོ་དུས་དང་རྣམ་པ་ཐམས་ཅད་དུ་བྲལ་བར་གྱུར་
ཅིག་སྙམ་པ་སྨོན་པ་དང་འབྲེལ་བ། བྲལ་ན་ཅི་མ་རུང་སྙམ་པ་འདུན་པ་དང་
འབྲེལ་བ། བྲལ་བ་ཞིག་བདག་ངས་བྱ་སྙམ་པ་དམ་བཅའ་དང་འབྲེལ་བ་སྟེ་
འབྲེལ་བ་གསུམ་ལྡན། དཀོན་མཆོག་ལ་གསོལ་བ་འདེབས་པ་བཞི་པོ་དེ་ལ་
ཡང་ཡང་བསམ་དགོས། དེ་ལྟར་ཐུན་ནང་ནས་བཏང་སྙོམས་བཟང་པོ་ཞིག་
བསྒོམ་ནས་རྒྱུད་ཅུང་ཟད་འགྱུར་བ་ཞིག་ཐོན་ཀྱང་། ཐུན་མཚམས་སུ་མ་བསམ་
ན་སྔར་གྱི་རང་རྒྱུད་ངན་པའི་ཤུལ་དུ་ཡང་ལྷུང་འོང་བས། དཔེར་ན་ལྕགས་
མེའི་ནང་དུ་བསྲེགས་པ་དམར་ཟེང་ངེ་ཡོད་པ་དེ་མེའི་ནང་ནས་བླངས་ཏེ་སར་
བཞག་ན་ནག་ཁྲོག་གེ་འགྲོ་བ་དང་འདྲ་བས་ཐུན་ནང་བས་ཐུན་མཚམས་སུ་
བསྒོམ་པ་འདི་གལ་ཆེ་བ་ཡིན། དེ་ལྟར་བསྒོམ་ནས་ཐུན་མཚམས་ལ་ཡང་
143



མཁན་ཆེན་ངག་གི་དབང་པོས་མཛད།
དགྲ་ལ་སྡང་བ་བཏང་། གཉེན་ལ་ཆགས་པ་བཏང་། ཐམས་ཅད་ཕ་མའི་
ཡུལ་དུ་སྙོམས་དགོས། གཉིས་པ་བྱམས་པ་བསྒོམ་པ་ལ་བཏང་སྙོམས་ཀྱི་
ཆགས་སྡང་ཞི་ནས་ཕ་མའི་ཡུལ་དུ་སྙོམས་པ་དེ་ལ་བྱམས་པ་བསྒོམ་དགོས་
ཏེ༑ དེ་ཐུན་གྱི་མགོར་ཁོལ་བུར་ཁོལ་བུར་བཅད་ནས་བསྒོམ། མཇུག་ཏུ་
སེམས་ཅན་ཐམས་ཅད་ལ་བསྒོམ་དགོས། དང་པོ་རང་གི་རྩ་བའི་མ་དེ་མདུན་
དུ་ཕུང་པོ་ཁམས་དང་སྐྱེ་མཆེད་ཐམས་ཅད་གསོན་པའི་དུས་ལྟར་དངོས་སུ་
བསམ་ནས། ད་ལྟའི་མ་འདིས་བདག་གི་མ་ལན་གཅིག་བྱས་པས་མི་ཚད་
ལན་གྲངས་བསམ་གྱིས་མི་ཁྱབ་པར་བྱས་ཏེ་མའི་ཐུག་མཐའ་སོགས་མར་
ཤེས༑ ད་དྲིན་དྲན་པ་ལ་བདག་གནམ་ནས་ཐོག་ལྷུང་བ་དང་ས་ལས་མེ་ཏོག་
སྐྱེས་པ་ལྟ་བུ་མ་ཡིན་པར་ཟླ་དགུ་ངོ་བཅུ་སོགས་ལུས་སྲོག་བསྐྱེད་པ་ཡིན་ཏེ་
མས་ཟས་ཟོས་ཚད་ཀྱི་བཅུད་ཀྱིས་མར་མེ་ལ་སྡོང་སྐྱ་བཞག་པ་བཞིན་མ་རང་
གི་ལྟེ་བ་ནས་བརྒྱུད་ནས་ལུས་སྲོག་བསྐྱེད་པའི་དྲིན་དྲན། དེ་ནས་བཙའ་བའི་
དུས་མའི་ཁའི་རུས་པའི་ཚིགས་མ་གཏོགས་པའི་ཚིགས་མཚམས་ཐམས་ཅད་
ཕྱེ༑ ཞག་བདུན་གྱི་བར་དུ་འཁྲིག་པ་ཡིད་ལ་དྲན་ཀྱང་སྐྲག་འོང་བ་ལྟ་བུའི་
སྡུག་བསྔལ་མྱོང་། བུ་ལྕགས་ཀྱི་འཇུར་མིག་ནས་དྲངས་པ་ལྟ་བུའི་སྡུག་བསྔལ་
མྱོང་༑ སྐྱེ་བའི་ཚེ་ཤི་བོ་ཡིན་ན་དབུགས་མ་ཆད་སོགས་སྔར་བཤད་པ་རྣམས་
བསམ༑ དེ་ནས་ཕྱིར་ལྟས་ཞིག་བྱས་ན་རིགས་དྲུག་པོ་གང་ནས་འོང་མི་ཤེས།
སྔ་ལྟས་ཞིག་བྱས་ན་ཡུལ་རིས་གང་ལ་ཐོན་ཡོད་པ་མི་ཤེས་པས་དེའི་དུས་མ་དྲིན་
མོ་ཆེས་བདག་པོ་ཞིག་མ་བྱས་ན་ཤི་འགྲོ་རྒྱུ་ལ། མས་དང་པོ་ཕྲུ་མ་བཤུས།
འོ་མའི་ཆུ་རྒྱུན་དྲོད་མོས་བཀྲུས། ལྟེ་ཐག་བཅད་ནས་འཆི་རྒྱུ་འཆི་མ་བཅུག་
144



༄༅། །སྙིང་ཐིག་སྔོན་འགྲོའི་ཟིན་བྲིས།
སོགས་སྲོག་བྱིན་པའི་དྲིན་དྲན། དེ་ནས་ཟས་ཀྱི་དང་པོ་མངར་བའི་ནུ་ཞོ་སོགས་
ཡོ་བྱད་བསྟབས་པའི་དྲིན་དྲན། དེ་ནས་མ་རང་གི་སྙིང་ཐང་དུ་བཞག་པ་ལྟ་
བུའི་བརྩེ་བའི་སེམས་ཀྱིས་འགྲོགས། ཕན་པའི་སེམས་ཀྱིས་བསྐྱངས་ཏེ་སོགས་
ནས་ཤེས་ཤེས་གོ་གོ་བར་དུ་བསྐྱངས་པའི་འཇིག་རྟེན་བསྟན་པའི་དྲིན་དྲན།
དེ་ནས་ཆོས་ཀྱི་ཕྱོགས་ནས་སོགས་ཀྱི་དྲིན་དྲན་ཏེ། དེས་ན་ཕན་བཏགས་པའི་
ཞིང་གནས་མལ་ཡོ་བྱད་ཐམས་ཅད་མས་བདག་ལ་བསྟབས། བྱམས་པ་
བསྒོམ་པའི་ཞིང་ཡང་མ་དྲིན་མོ་ཆེ་འདི་ཡིན་པས་མས་ང་ལ་དེ་ལྟ་བུའི་ཕན་
བཏགས༑ རང་གིས་མ་ལ་དེ་ལྟ་བུའི་ཕན་དེ་སྔོན་ཆད་མ་བཏགས་ཤིང་མ་
རྒན་གྱིས་འཇིག་རྟེན་ཕྱོགས་ན་ཁ་ཏ་བསྒོ་བསླབ་རེ་བྱེད་ན་དེ་ལ་ཉན་དུ་མི་
བཏུབ་པར་སྔོ་ར་མ་སྔོ་རྒོག་མ་ཁྱོད་ལ་ཤི་རྒྱུ་མི་འདུག་ཟེར་ནས་དྲིན་ཅན་ལག་
པ་རྡོ་བརྡུང་བྱེད་པ་དེ་དག་དྲིན་མ་དྲན་པས་ལན་པ་ཡིན། ད་ནི་དྲིན་དྲན་ནས་
དྲིན་ཞིག་གཟོ་བ་ལ། མ་འདིས་འདོད་རྒྱུ་ཅི་འདོད་ཀྱི་ཡོད་བསམ་ན་འདོད་
རྒྱུ་བདེ་བ་འདོད་དེ་ཟས་གོས་གནས་མལ་ཡོ་བྱད་ལ་སོགས་ཚེ་འདིའི་བདེ་བ་
ནས་མཐོ་རིས་ལྷ་དང་མིའི་བདེ་བ་ཐམས་ཅད་འདོད། ཐ་ན་ཉིན་གཅིག་
གི་ཉི་མ་དྲོན་པོ་ཞིག་འདེ་བ་དང་ཇ་ཞིམ་པོ་ཕོར་བ་གང་བཏུང་རྒྱུའི་བདེ་བ་ཡན་
ཆད་ འདོད་སྡུག་བསྔལ་མི་འདོད་ཀྱང་། བདེ་བའི་རྒྱུ་དད་ངེས་འབྱུང་བྱང་
ཆུབ་ཀྱི་སེམས་འབྲས་བུ་མངོན་མཐོ་ལྷ་མིའི་བདེ་བ་ནས་སངས་རྒྱས་ཀྱི་གོ་
འཕང་གི་བར་གྱི་བདེ་བ་མི་ལྡན་ཅིང་། སྡུག་བསྔལ་གྱི་རྒྱུ་ལ་ཁོར་མོ་ཡུག་ཏུ་
སྤྱོད་པའི་མ་དྲིན་མོ་ཆེ་བདེ་བ་རྒྱུ་འབྲས་གཉིས་དང་མི་ལྡན་པ་དེ་དམིགས་པའི་
ཡུལ་དང༌། རྣམ་པ་བློ་ནི་མ་འདི་སྐྱེ་བ་འདི་དང་ཚེ་རབས་ཐམས་ཅད་དུ་བདེ་



མཁན་ཆེན་ངག་གི་དབང་པོས་མཛད།
བའི་རྒྱུ་དད་ངེས་འབྱུང་བྱང་ཆུབ་ཀྱི་སེམས་རིན་པོ་ཆེ་རྣམ་པ་གསུམ་དང་ལྡན་
པར་གྱུར་ཅིག ལྡན་ན་ཅི་མ་རུང༌། ལྡན་པ་ཞིག་ངས་བྱ་སྙམ་པ་དང་། ལྡན་
པ་ཞིག་དཀོན་མཆོག་རིན་པོ་ཆེ་རྣམ་པ་གསུམ་ལ་གསོལ་བ་འདེབས། བདེ་
བའི་འབྲས་བུ་མངོན་མཐོ་ལྷ་མིའི་གོ་འཕང་ནས་རྫོགས་པའི་སངས་རྒྱས་ཀྱི་གོ་
འཕང་གི་བར་གྱི་བདེ་བའི་འབྲས་བུ་དང་ལྡན་པར་གྱུར་ཅིག ལྡན་ན་ཅི་
མ་རུང་། ལྡན་པ་ཞིག་བདག་ངས་བྱ་སྙམ་པ་དང་། ལྡན་པ་ཞིག་དཀོན་མཆོག་
ལ་གསོལ་བ་འདེབས་ཏེ། ཀྱེ་མ་ཀྱི་ཧུད་དཀོན་མཆོག་ཐུགས་རྗེ་ཅན་སོགས་
དང་༑ བླ་མ་རྒྱལ་བ་འགྲོ་བའི་མགོན་སོགས་དང་། དཔའ་བོ་ཁྱེད་ལ་ཐུགས་
རྗེའི་སྟོབས་མངའ་བས་སོགས་བརྗོད། དེ་ལྟར་བདེ་བའི་ངད་དང་ལྡན་པའི་
ཚེ་བཀག་འབྲང་མེད་པར་སེམས་ཅི་གནས་སུ་བཞག་པ་ཡིན། དེ་ལ་རྒྱུ་
འབྲས་ཡིད་ཆེས་ཀྱི་དད་པ་ནི་མཐོ་རིས་ཀྱི་རྒྱུ་ཡིན། ངེས་འབྱུང་ཐར་པའི་རྒྱུ་ཡིན།
བྱང་ཆུབ་ཀྱི་སེམས་རྫོགས་པའི་སངས་རྒྱས་ཀྱི་རྒྱུ་ཡིན། དེ་ལྟར་མར་ཤེས་
པ་ནས་བདེ་བ་རྒྱུ་འབྲས་གཉིས་དང་ལྡན་པར་འདོད་པའི་བར་དཔྱད་བསྒོམ་
ཡིན༑ བཀག་འབྲང་མེད་པར་བཞག་པ་བྱམས་པའི་ཏིང་ངེ་འཛིན་ཡིན། ཐུན་
མཚམས་ཐམས་ཅད་ལ་བྱམས་པའི་ལུས་ཀྱི་ལས་དང༌། ངག་གི་ལས་རྣམས་
བསྒྲུབ་དགོས། སེམས་ཀྱི་ལས་མ་རྒན་འདི་རྣམས་གནས་སྐབས་དང་མཐར་
ཐུག་གི་བདེ་བ་ཐམས་ཅད་བསྒྲུབ་དགོས་སྙམ་དུ་བསམ། དེ་ཡང་ཕ་ཁུ་རྒན་
རབས་དང་ཐ་ན་སྒོ་ཟོག་ཐམས་ཅད་ལ་བྱམས་པའི་ལུས་ཀྱི་ལས་བརྡུང་བརྡེག་
ལ་སོགས་སྤངས། ངག་གི་ལས་ཚིག་རྩུབ་མོ་དང་མི་སྙན་པར་བརྗོད་པ་ཐམས་
ཅད་སྤངས། སེམས་ཀྱི་ལས་སེམས་ཅན་གྱིས་འདོད་རྒྱུའི་གནས་སྐབས་དང་
146



༄༅། །སྙིང་ཐིག་སྔོན་འགྲོའི་ཟིན་བྲིས།
མཐར་ཐུག་གི་བདེ་བ་ཐམས་ཅད་བསམ་པས་ཡིན་ན་བསྒྲུབ། སྦྱོར་བས་
ཡིན་ན་བསྒྲུབ་དགོས། དམིགས་མེད་ནི་འཁོར་གསུམ་པོ་སྣང་ལ་རང་བཞིན་
མེད་པའི་ངེས་ཤེས་དྲངས། སྙིང་རྗེ་བསྒོམ་པ་ལ་ཨ་བུ་དང་ཇོ་བོའི་ལུགས་
ལ༑ རང་གི་རྩ་བའི་མ་ནས་བསྒོམ། རིག་འཛིན་འཇིགས་གླིང་གི་དགོངས་
པ་ལྟར་ན། བཤའ་ལུག་ལ་སོགས་པ་སེམས་ཅན་གསོད་དུ་ཉེ་བའམ་ནད་
པ་དང་སྡུག་བསྔལ་ཅན་ཞིག་ལ་དམིགས་ནས་རང་ངམ་རང་གི་མ་རྒན་གྱི་
འདུ་ཤེས་བཞག་ནས་བསྒོམ་པ་ཡིན། གང་ལྟར་བསྒོམ་ཀྱང་ཆོག་ལ། ལས་
དང་པོ་བས་རང་གི་རྩ་བའི་མ་ནས་བསྒོམ་པའི་དབང་དུ་བྱས་ན། དེ་ཡང་མ་
རྒན་མོ་དེ་ཕུང་ཁམས་སྐྱེ་མཆེ ད་གསལ་བར་རང་གི་མདུན་དུ་བསྒོམ།
དང་པོ་མར་ཤེས་པ་ལ་མ་ལན་གཅིག་མ་ཡིན་པར་ལན་གྲངས་མང་
པོར་བྱས་པ་དང༌། ལུས་སྲོག་སྦྱིན་པའི་དྲིན་སོགས་དང་། ཡོ་བྱད་བསྟབས་
ཏེ་དཀའ་བ་སྤྱད་པ་སོགས་མ་དྲིན་མོ་ཆེས་ཉིན་གྱི་བྱ་ར། མཚན་གྱི་མེལ་ཚེ་
བྱས་ནས་བསྐྱངས་པ་སོགས་དང་། འཇིག་རྟེན་བསྟན་པ། སྨྲ་མི་ཤེས་པ་ལ་
སྨྲ་ལུགས། འགྲོ་མི་ཤེས་པ་འགྲོ་ལུགས། ཟ་མི་ཤེས་པ་ལ་ཟ་ལུགས། གོན་
མི་ཤེས་པ་ལ་གོས་གྱོན་ལུགས་བསླབ། བྱིས་པ་གཞོན་པ། གཞོན་པ་དར་
བབ་སོགས་ནས་ཤེས་ཤེས་གོ་གོའི་བར་དུ་བསྐྱངས་པའི་དྲིན་དྲན། ཆོས་
ཀྱི་ཕྱོགས་ལ་དལ་འབྱོར་སོགས་སྔར་བཤད་པ་རྣམས་དྲན། དྲིན་གཟོ་འདོད་
བསྐྱེད་དེ་དེ་ལྟ་བུའི་མ་དྲིན་མོ་ཆེ་དེས་འདོད་རྒྱུ་ཅི་འདོད་ན། འདོད་རྒྱུ་བདེ་
བ་འདོད་ཀྱང་བདེ་བའི་རྒྱུ་དད་ངེས་འབྱུང་བྱང་ཆུབ་ཀྱི་སེམས་རྣམས་ནི་རང་གིས་
སྒྲུབ་ནི་མི་ཤེས། སྟོན་པ་པོ་དགེ་བའི་བཤེས་གཉེན་ནི་མེད། གལ་སྲིད་
147



མཁན་ཆེན་ངག་གི་དབང་པོས་མཛད།
སྟོན་པ་པོ་ཞིག་ཡོད་ནའང་དེའི་བཀའ་བཞིན་མི་བསྒྲུབ་པས། སྤྱོད་འཇུག་
ལས་༑ བདེ་བ་འདོད་ཀྱང་གཏི་མུག་པས། །རང་གི་བདེ་བ་དགྲ་ལྟར་གཞོམས།།
ཞེས་པ་བཞིན། བདེ་བའི་རྒྱུ་དགེ་བ་རྣམས་དགྲ་མི་ཤ་བོ་མཐོང་བ་ལྟར་འཇོམས།
སྡུག་བསྔལ་ནི་མི་འདོད་ཀྱང་སྡུག་བསྔལ་གྱི་རྒྱུ་མི་དགེ་བ་ལ་འཆོལ་ཉོག་ཏུ་སྤྱོད་
དེ། སྡུག་བསྔལ་འདོར་འདོད་སེམས་ཡོད་ཀྱང་། །སྡུག་བསྔལ་ཉིད་ལ་
མངོན་པར་རྒྱུག །ཅེས་པས། སྲིད་པ་ཁམས་གསུམ་འཁོར་བའི་སྡུག་བསྔལ་
ཐམས་ཅད་མི་འདོད། ཐ་ན་མེ་སྟག་ཕྲ་མོ་ཕོག་པའམ་ཚེར་མ་ཟུག་པ་ལྟ་བུའི་
སྡུག་བསྔལ་ཕྲ་མོ་ཡང་མི་འདོད་ཀྱང་། དེའི་རྒྱུ་མི་དགེ་བ་ལུས་ཀྱིས་ལས་ན་
མི་དགེ་བ་ལས། ངག་གིས་བཤད་ན་མི་དགེ་བ་བཤད། སེམས་ཀྱིས་བསམ་
ན་མི་དགེ་བ་བསམ། དེ་ལྟར་ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་
པའི་སྡུག་བསྔལ་གྱི་བདེན་པས་དངོས་སུ་གནོད། ཀུན་འབྱུང་གི་བདེན་པས་
བརྒྱུད་ནས་གནོད་དེ། ཚེ་འདིའི་སྡུག་བསྔལ་གྱིས་སྐྱེལ་མ་བྱེད། ཕྱི་མའི་སྡུག་
བསྔལ་གྱིས་བསུ་མ་བྱེད། བར་དོའི་སྡུག་བསྔལ་གྱིས་མཚམས་སྦྱར་བས་
སྡུག་བསྔལ་རྒྱུ་འབྲས་གཉིས་དང་ལྡན་པ་དེར་མ་ཟད་ང་གཅིག་པུའི་དོན་ལ་མི་
དགེ་བ་མི་ལ་འཛིང༌། ཁྱི་ལ་འཐབ། ཐ་ན་མགོ་ཤིག་གཅིག་པུ་བསད་པའི་
རྣམ་སྨིན་གྱིས་དམྱལ་བའི་སྡུག་བསྔལ་མུ་མཐའ་མེད་པར་འཁྱམ་དགོས་ཤིང༌།
སྡུག་བསྔལ་གྱི་རྒྱུ་མི་དགེ་བའི་ཉེས་དམིགས་ནི་མི་ཤེས་ལ། དགེ་བའི་ཕན་
ཡོན་ཀྱང་མི་ཤེས་ཤིང་ཉིན་མཚན་རྒྱུན་མི་འཆད་པར་སྡུག་བསྔལ་ལ་ཁོར་མོ་
ཡུག་ཏུ་སྤྱོད་པའི་མ་དྲིན་མོ་ཆེ་འདི་ཤ་ཚ་སྙིང་རྗེ་སྙམ་པ་སྙིང་རྗེའི་དམིགས་
པའི་ཡུལ་ཡིན། འདི་སྡུག་བསྔལ་གྱི་འབྲས་བུ་སྲིད་པ་ཁམས་གསུམ་འཁོར་
118



༄༅། །སྙིང་ཐིག་སྔོན་འགྲོའི་ཟིན་བྲིས།
བའི་སྡུག་བསྔལ་དང་བྲལ་བར་གྱུར་ཅིག བྲལ་ན་ཅི་མ་རུང་། བྲལ་བ་ཞིག་
བདག་ངས་བྱ་སྙམ་པ་དང་། སྡུག་བསྔལ་དེ་དང་བྲལ་བ་ཞིག་སྐྱབས་བསླུ་
བ་མེད་པའི་དཀོན་མཆོག་རིན་པོ་ཆེ་རྣམ་པ་གསུམ་པོ་ཁྱེད་ཀྱི་ཐུགས་རྗེ་དང་
ནུས་པ་མ་ཆུང་སྙམ་དུ་གསོལ་བ་འདེབས། སྡུག་བསྔལ་གྱི་རྒྱུ་ལས་དང་ཉོན་
མོངས་ཐམས་ཅད་དང་བྲལ་བར་གྱུར་ཅིག བྲལ་ན་ཅི་མ་རུང་། བྲལ་བ་ཞིག་
བདག་ངས་བྱ་སྙམ་པ་དང༌། དཀོན་མཆོག་ལ་གསོལ་བ་འདེབས། དེ་ལྟར་
དཔྱད་འཇོག་སྤེལ་མར་བསྒོམ། དེ་ནས་ཕ་དང་སྲིང་མོ་སོགས་ཕ་ཚན་ཕུ་ནུ་
སོགས་ལ་རིམ་གྱིས་བསྒོམ། མཐར་ནམ་མཁས་གར་ཁྱབ་ཀྱི་སེམས་ཅན་
ཐམས་ཅད་ཀྱི་སྡུག་བསྔལ་གསུམ་ཁ་གཏོར་ནས། ངན་སོང་གསུམ་སྡུག་
བསྔལ་གྱི་སྡུག་བསྔལ། མཐོ་རིས་ལྷ་མི་གཉིས་འགྱུར་བའི་སྡུག་བསྔལ།
ཁམས་གོང་མ་གཉིས་ན་ཁྱབ་པ་འདུ་བྱེད་ཀྱི་སྡུག་བསྔལ། ཁྱད་པར་མི་ལ་
དགྲ་སྡང་བ་དང་འཕྲད་ཀྱིས་དོགས་པ། གཉེན་བྱམས་པ་དང་བྲལ་གྱིས་དོགས་
པ༑ འདོད་པ་ཐོག་ཏུ་མི་ཁེལ་བའི་སྡུག་བསྔལ། མི་འདོད་པ་ཐོག་ཏུ་བབ་པའི་
སྡུག་བསྔལ། སྐྱེ་རྒ་ན་འཆིའི་སྡུག་བསྔལ་སོགས་ཚེ་འདིའི་སྡུག་བསྔལ་གྱིས་
དེད༑ ཕྱི་མའི་སྡུག་བསྔལ་གྱིས་བསུས། བར་དོའི་སྡུག་བསྔལ་གྱིས་མཚམས་
སྦྱར་བས་དེ་ལྟ་བུའི་སྡུག་བསྔལ་རྒྱུ་འབྲས་གཉིས་དང་བྲལ་བར་གྱུར་ཅིག །
བྲལ་ན་ཅི་མ་རུང་། བྲལ་བ་ཞིག་བདག་ངས་བྱ་སྙམ་པ་དང་། གསོལ་འདེབས་
བྱ༑ དེ་ལྟ་བུའི་འཁོར་གསུམ་པོ་སྣང་ལ་རང་བཞིན་མེད་པའི་ངེས་ཤེས་དྲངས།
ཐུན་མཚམས་སུ་སེམས་ཅན་མཐོང་ཚད་ལ་བསྒོམ། དགའ་བ་ནི་དང་པོ་ཡང་
རང་གི་མ་ལ། མར་ཤེས་དྲིན་དྲན། དྲིན་གཟོ་འདོད་དང་། བདེ་བ་ལྡན་
149



མཁན་ཆེན་ངག་གི་དབང་པོས་མཛད།
འདོད་ཀྱི་བྱམས་པ་དང་། སྡུག་བསྔལ་བྲལ་འདོད་ཀྱི་སྙིང་རྗེ་གཉིས་བསྒོམ་
ལ༑ དེ་ནས་རང་གི་མ་རྒན་མོ་ལ་ཟས་གོས་གནས་མལ། ནོར་དང་ལོངས་
སྤྱོད་ཐོབ་དང་མངའ་ཐང་། དཔལ་དང་འབྱོར་བ། རིགས་དང་གྲགས་པ།
བདེ་ཞིང་སྐྱིད་པ་ཅུང་ཟད་རེ་ཡོད་པ་དེ་དམིགས་པའི་ཡུལ་ཡིན་ལ། རྣམ་པའི་
བློ་དེ་ལ་དགའ་བར་བལྟ། དགོས་པར་བལྟ། མེད་ཐབས་མེད་པར་བལྟ་ཞིང་
དགའ་བ་བསྒོམ། མ་རྒན་གྱི་སྐྱིད་ཀྱི་འབྲས་བུ་དང་དེའི་རྒྱུ་དགེ་བ་ཅུང་ཟད་
རེ་ཡོད་པ་དེ་མ་ཉམས་མ་གོད་པར་གོང་ནས་གོང་དུ་འཕེལ་ཞིང་བདེ་བའི་རྒྱུ་
དགེ་བ་དང་འབྲས་བུ་བདེ་བ་དེ་དང་མི་འབྲལ་བར་གྱུར་ཅིག མ་བྲལ་ན་ཅི་མ་
རུང་༑ མི་འབྲལ་བ་ཞིག་བདག་ངས་བྱ་སྙམ་པ་དང༌། གསོལ་བ་འདེབས།
དེ་ལྟར་བདེ་བའི་རྒྱུ་དང་འབྲས་བུ་ཐོབ་ཡོད་པ་རྣམས་མི་འབྲལ་བར་གོང་
ནས་གོང་དུ་འཕེལ་ནས་གནས་སྐབས་མངོན་མཐོ་དང་། མཐར་ཐུག་ངེས་ལེགས་
ཐར་པ་དང་ཐམས་ཅད་མཁྱེན་པའི་གོ་འཕང་གི་བར་དུ་གོང་ནས་གོང་དུ་འཕེལ་
བར་གྱུར་ཅིག འཕེལ་ན་ཅི་མ་རུང་། འཕེལ་བ་ཞིག་བདག་ངས་བྱ་སྙམ་པ་
དང་༑ འཕེལ་བའི་ཆེད་དུ་དཀོན་མཆོག་ལ་གསོལ་བ་འདེབས། དེ་ལྟར་
དཔྱད་འཇོག་སྤེལ་མར་བསྒོམ། དེ་ལྟར་འཁོར་གསུམ་པོ་སྣང་ལ་རང་བཞིན་
མེད་པའི་ངེས་ཤེས་དྲངས། ཐུན་མཚམས་སུ་དུས་དང་རྣམ་པ་ཐམས་ཅད་དུ་
སེམས་ཅན་བདེ་སྐྱིད་ཅན་རྣམས་ལ་ཕྲག་དོག་མི་བྱེད་པར་དགའ་བ་བསྒོམ།
མཆེད་གྲོགས་སོགས་ཐོས་བསམ་སྒོམ་པ་དང་ལྡན་པ་ཐམས་ཅད་ལ་དེ་ལྟ་བུའི་
བདེ་སྐྱིད་ཡོན་ཏན་ཐམས་ཅད་དང་མི་འབྲལ་བར་ཤོག མི་འབྲལ་བར་གོང་
ནས་གོང་དུ་འཕེལ་བར་ཤོག དེ་དང་མ་བྲལ་ན་ཨང་སྙམ་པས་དགའ་བ་བསྒོམ་
150



༄༅། །སྙིང་ཐིག་སྔོན་འགྲོའི་ཟིན་བྲིས།
ན་རང་གི་རྒྱུད་ཀྱི་ཐོས་བསམ་སྒོམ་པ་ཐམས་ཅད་མི་གོད་མི་ཉམས་པའི་དགོས་
པ་ཡོད། དེ་ལྟར་སེམས་ཅན་ཐམས་ཅད་མ་ཡིན། ང་བུ་ཡིན་སྙམ་ནས། མའི་
བདེ་བ་ཐམས་ཅད་བུས་བསྒྲུབ་དགོས་པ་ལ་ངས་བ སྒྲུབ་མི་དགོས་པར་སེམས་
ཅན་རང་རང་གི་བདེ་བ་རྙེད་པ་ལ་དགའ་བ་བསྒོམ་པ་ལས་ཕྲག་དོག་གཏན་ནས་
བྱེད་པའི་ཐབས་མེད། །
གཉིས་པ་བྱང་ཆུབ་མཆོག་ཏུ་སེམས་བསྐྱེད་པ་ལ། ངོ་བོ་
དབྱེ་བ། སེམས་བསྐྱེད་ཚུལ་དང་གསུམ་ལས། དང་པོ་ངོ་བོ་ནི། ཟུར་གཉིས་
སམ་དོན་གཉིས་དང་ལྡན་པ་བྱང་ཆུབ་སེམས་བསྐྱེད་ཀྱི་ངོ་བོ་ཡིན་ཏེ། རྒྱལ་
ཚབ་བྱམས་པས། སེམས་བསྐྱེད་པ་ནི་གཞན་དོན་ཕྱིར། །ཡང་དག་རྫོགས་
པའི་བྱང་ཆུབ་འདོད། །ཅེས་པས། ཟུར་དང་པོའམ་དོན་དང་པོ་སེམས་ཅན་
ཐམས་ཅད་སྡུག་བསྔལ་རྒྱུ་འབྲས་གཉིས་དང་བྲལ་ཏེ་སྙམ་པ་སྙིང་རྗེས་སེམས་
ཅན་ལ་དམིགས་པ་ཡིན། ཟུར་ཕྱི་མའམ་དོན་ཕྱི་མ་སྡུག་བསྔལ་རྒྱུ་འབྲས་
གཉིས་དང་བྲལ་ཏེ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ་
སྙམ་པ་དེ་ཤེས་རབ་ཀྱིས་རྫོགས་བྱང་ལ་དམིགས་པ་ཡིན། དེ་ཡང་ཟུར་
གཉིས་མ་ཚང་བ་སེམས་ཅན་སྡུག་བསྔལ་དང་བྲལ་ཏེ་བསམ་པ་ལས་སངས་
རྒྱས་ཐོབ་འདོད་ལ་མ་དམིགས་པའི་སྙིང་རྗེ་དང་མ་འདྲེས་པ། སྡུག་བསྔལ་
མ་དམིགས་ནས་སངས་རྒྱས་ཐོབ་པར་བྱ་སྙམ་པའི་བྱམས་པ་དང་མ་འདྲེས་
པའི་ཟུར་གཉིས་སམ་དོན་གཉིས་དང་ལྡན་དགོས། དབྱེ་བ་ལ། བློ་སྟོབས་
ཀྱི་དབྱེ་བས་གསུམ་སྟེ་དེ་གསུམ་པོས་ཟུར་དང་པོ་སྙིང་རྗེས་སེམས་ཅན་ལ་
དམིགས་པ་ལ་དབྱེ་བ་མེད་ཀྱང་། ཟུར་ཕྱི་མ་འདིའི་སྟེང་ནས་དང་པོ་ངས་སངས་
151



མཁན་ཆེན་ངག་གི་དབང་པོས་མཛད།
རྒྱས་ཀྱི་གོ་འཕང་བསྒྲུབ་འདོད་པ། འདོད་ཆེན་པོའམ་རྒྱལ་པོ་ལྟ་བུའི་སེམས་
བསྐྱེད༑ ང་དང་སེམས་ཅན་མཉམ་དུ་སངས་རྒྱས་བསྒྲུབ་པ་ལས། ང་སྔོན་
དུ་མི་འགྲོ་སེམས་ཅན་རྗེས་སུ་མི་བཞག་ལྷན་དུ་སངས་རྒྱས་ཀྱི་གོ་འཕང་བསྒྲུབ་
འདོད་པ། མཉན་པ་ལྟ་བུའམ་ཡེ་ཤེས་དམ་པའི་སེམས་བསྐྱེད། ངས་ཐོག་
མ་མེད་པའི་དུས་ནས་རང་འདོད་ཡིད་བྱེད་འདི་བསྒྲུབས་བསྡད་པས་ད་ལྟའི་བར་
དུ་འཁྱམས། ད་དུང་ཡང་འདི་བསྒྲུབ་ན་ཐ་མ་མེད་པའི་བར་དུ་འཁྱམ་
དགོས་པས་ད་ནི་ང་ཅི་འགྲོ་འགྲོ་ལ་སོང་། དང་པོ་ངས་སེམས་ཅན་ཐམས་
ཅད་རྫོགས་པའི་སངས་རྒྱས་ཀྱི་གོ་འཕང་ལ་བཀོད་ནས། དེ་ནས་ངས་སངས་
རྒྱས་ཀྱི་གོ་འཕང་དེ་ཐོབ་རུང་མ་ཐོབ་རུང་འདྲ་སྙམ་ནས་རང་འདོད་ཡིད་བྱེད་
ཀྱི་འགོང་པོ་འདི་རིན་ཆེན་བྱང་ཆུབ་སེམས་ཀྱིས་བཏུལ་ནས། སེམས་ཅན་
གཞན་སངས་རྒྱས་ཀྱི་གོ་འཕང་ཐོབ་འདོད་དེ་དཔེ་མེད་པའམ་རྫི་བོ་ལྟ་བུའི་
སེམས་བསྐྱེད་ཡིན། དཔེ་རྣམས་ནི་གོ་སླའོ། །དེ་ལྟར་དབང་པོ་ཐ་མས་བསྐལ་
པ་གྲངས་མེད་སུམ་ཅུ་སོ་གསུམ། འབྲིང་གིས་བདུན་དང་། རྣོན་པོས་གྲངས་
མེད་གསུམ་གྱིས་སངས་རྒྱས་ཐོབ་པ་ཡིན། ས་མཚམས་ཀྱི་དབྱེ་བ་ལ་ཚོགས་
སྦྱོར་གཉིས་ཀྱི་ལམ་ན་མོས་པས་སྤྱོད་པའི་སེམས་བསྐྱེད་ཅེས་བྱ་སྟེ། ཀུན་
རྫོབ་བྱང་ཆུབ་ཀྱི་སེམས་མཚན་ཉིད་པ་རྒྱུད་ལ་སྐྱེ་རུང་ཡོད་ཀྱང་། དོན་དམ་
བྱང་ཆུབ་ཀྱི་སེམས་ལ་དོན་སྤྱིའི་སྒོ་ནས་གོ་བའམ་མྱོང་བ་ཙམ་ལས་མངོན་སུམ་
དུ་མ་རྟོགས་པས་ན་མོས་པས་སྤྱོད་པའི་སེམས་བསྐྱེད་ཅེས་བརྗོད། ས་དང་
པོ་ནས་བདུན་པའི་བར་ལ་ལྷག་བསམ་དག་པའི་སེམས་བསྐྱེད་ཅེས་བྱ་སྟེ།
མཉམ་བཞག་ཏུ་ཉོན་ཡིད་འགགས་ནས་རྗེས་ཐོབ་ཏུ་ངར་འཛིན་ཕྲ་བ་རེ་སྐྱེས་
52



༄༅། །སྙིང་ཐིག་སྔོན་འགྲོའི་ཟིན་བྲིས།
ཀྱང་ལམ་གྱི་བར་ཆད་དུ་མི་འགྱུར་བས་ན་ལྷག་བསམ་དག་པའི་སེམས་བསྐྱེད།
དག་པ་ས་གསུམ་གྱི་གནས་སྐབས་རྣམ་པར་སྨིན་པའི་སེམས་བསྐྱེད་ཅེས་བྱ་
སྟེ༑ སྔར་ཚོགས་སྦྱོར་གྱི་ལམ་གྱི་སྐབས་སུ་སྨོན་ལམ་གང་བཏབ་པ་དེ་དག་
ད་བསྒྲུབ་རན་ཞིང་དཔེར་ན་སྟོན་ལོ་ཏོག་སྨིན་པ་དང་འདྲ་སྟེ་གཞན་དོན་རླབས་
པོ་ཆེ་འགྲུབ་པའི་དུས་ཡིན་པས་སོ། །སངས་རྒྱས་ཀྱི་ས་ན་སྒྲིབ་པ་སྤངས་པའི་
སེམས་བསྐྱེད་ཅེས་སྒྲིབ་གཉིས་བག་ཆགས་དང་བཅས་པ་སྤངས་ནས་ཀུན་
རྫོ བ་སེམས་བསྐྱེད་སྔར་བྱང་ཆུབ་སྙིང་པོར་མཆིས་ཀྱི་བར་ཞེས་པའི་ཁས་
བླངས་པའི་དུས་ལས་འདས་ཀྱང་། དོན་དམ་སེམས་བསྐྱེད་ཐོབ་ལ་མ་ཉམས་
པའི་ཚུལ་དུ་ཡར་ལྡན་དུ་ཡོད་ཅིང༌། གཞན་སེམས་ཅན་དཔག་ཏུ་མེད་པ་ལ་
སེམས་བསྐྱེད་པའི་མགོ་ཚུགས་པས་སེམས་བསྐྱེད་ཅེས་སྨྱོས་པ་ཡིན་ལ། དེ་
ཡང་ཚོགས་སྦྱོར་གྱི་ལམ་ན་ཀུན་རྫོབ་སེམས་བསྐྱེད་རྣམ་པར་དག་པ་ཞིག་ཡོད་
ཀྱང་༑ དོན་དམ་སེམས་བསྐྱེད་ཚོགས་ལམ་པས་གོ་བ་དང་། སྦྱོར་ལམ་པས་
མྱོང་བ་ཡིན་ཏེ། ལྟ་བ་ལ་མངོན་སུམ་དང་རྗེས་དཔག་གི་ལྟ་བ་གཉིས་ལས་
སྐབས་འདིར་རྗེས་དཔག་གི་ལྟ་བ་ཡིན་པས་མོས་པས་སྤྱོད་པའི་སེམས་བསྐྱེད་
ཡིན༑ སྦྱོར་ལམ་ཆོས་མཆོག་དེ་མ་ཐག་པའི་ཡེ་ཤེས་ཡིན་པས་དེ་རྒྱུད་ལ་སྐྱེ་
བའི་སྐད་ཅིག་ཕྱི་མར་མཐོང་ལམ་ལ་སྦྱོར་འགྲོ་བས་དེའི་བར་གྱི་ཚོགས་ལམ་
ནས་མཐོང་ལམ་ལ་བསྐལ་པ་གྲངས་མེད་གསུམ་ལྟར་ན་གཅི ག་དགོས།
མཐོང་ལམ་ཆོས་ཉིད་ཀྱི་བདེན་པ་མཐོང་བའི་ས་དང་པོ་རབ་ཏུ་དགའ་བ་ཞེས་
རང་དོན་དུ་ཡེ་ཤེས་མངོན་སུམ་དུ་རྟོགས་པ་དང་། གཞན་དོན་ལ་ཏིང་ངེ་འཛིན་
དང་རྫུ་འཕྲུལ་ལ་དབང་འབྱོར་ནས་བསྐལ་པ་སྐད་ཅིག་དང༌། སྐད་ཅིག་
53



མཁན་ཆེན་ངག་གི་དབང་པོས་མཛད།
བསྐལ་པར་བསྒྱུར་བའི་རྫུ་འཕྲུལ་ལ་དབང་འབྱོར་བས་འགྲོ་དོན་རྒྱ་ཆེན་པོ་འོང་
བས་རབ་དགའ་ཞེས་དང༌། དེ་ལྟར་མ་དག་ས་བདུན་ཏེ་འདི་དག་གི་
དུས་སུ་ཉོན་སྒྲིབ་དངོས་སུ་སྤངས། ཤེས་སྒྲིབ་བརྒྱུད་དེ་ཉམས་སྨད་པར་བྱས་
པས་བདུན་པ་མན་ཆད་དུ་ཉོན་ཡིད་མ་སྤངས་པས་མ་དག་ས་བདུན་ཞེས་བརྗོད་
ལ༑ རྗེས་ཐོབ་ན་རང་འདོད་ཀྱི་རྟོག་པ་ཕྲ་མོ་རེ་བྱུང་ཡང་། རང་བཞིན་གྱི་
དག་པའམ་ཞིག་འགྲོ་བ་ལས་སྦྱོར་བས་རང་དོན་མི་སྒྲུབ་པས་ལྷག་བསམ་
ས་གསུམ་ན་ཉོན་སྒྲིབ་ལྷག་མ་མ་ལུས་པ་ས་བདུན་པ་ནས་སྤངས་ཟིན་ལ་
སྐབས་འདི་གསུམ་དུ་ཤེས་སྒྲིབ་ཕྲ་རགས་ཐམས་ཅད་སྤངས་ནས་ས་བཅུའི་རྒྱུན་
གྱི་མཐའ་མ་ལ་བག་ཆགས་ཀྱི་སྒྲིབ་པ་ལྷག་མ་མ་ལུས་པ་སྤངས་པ་ནི་རྣམ་པར་
སྨིན་པའོ། །དེ་ལ་སྐད་ཅིག་དང་པོ་གཉེན་པོ་རྡོ་རྗེ་ལྟ་བུའི་ཡེ་ཤེས་ཀྱིས་བག་
ཆགས་ཀྱི་སྒྲིབ་པ་ལྷག་མ་མ་ལུས་པ་སྤངས་ནས་སྐད་ཅིག་གཉིས་པར་རྣམ་པ་
ཐམས་ཅད་མཁྱེན་པའི་ཡེ་ཤེས་སུ་གནས་གྱུར་པ་སྒྲིབ་པ་སྤངས་པའི་སེམས་
བསྐྱེད། དེ་སྐད་ཅིག་མར་བཤད་པ་དེ་རང་གི་ངོ་བོས་ནི་མ་ཡིན་པ། ཡུལ་ལ་བྱ་
བ་བྱེད་ཚུལ་གྱི་སྒོ་ནས་ཡིན། སྒྲིབ་གཉིས་ལ་རང་ལུགས། རྒྱུད་བླ་མ་ལས།
སེར་སྣ་ལ་སོགས་རྣམ་རྟོག་གང་། །དེ་ནི་ཉོན་མོངས་སྒྲིབ་པར་འདོད། །འཁོར་
གསུམ་རྣམ་པར་རྟོག་པ་གང་། །དེ་ནི་ཤེས་བྱའི་སྒྲིབ་པར་འདོད། །ཅེས་པས།
ཉོན་མོངས་པ་འདོད་ཆགས་ལ་སོགས་པ་ནི་ཉོན་སྒྲིབ་དང་། འཁོར་གསུམ་
དུ་བདེན་པར་ཞེན་པ་ཤེས་སྒྲིབ་དུ་བཞེད། གསར་མའི་ལུགས་ལ། ཉོན་སྒྲིབ་
དང་ཤེས་སྒྲིབ་གཞི་མཐུན་དུ་འདོད་པ་སྟེ་བདེན་འཛིན་ཉོན་སྒྲིབ་ཏུ་འདོད་ལ།
154



༄༅། །སྙིང་ཐིག་སྔོན་འགྲོའི་ཟིན་བྲིས།
དེ་ལྟར་ན་ཉོན་སྒྲིབ་ཇེ་ཕྲ་ཇེ་ཕྲར་སོང་བ་ལ་ཤེས་སྒྲིབ་དང་། དེ་ཇེ་ཕྲར་སོང་
བ་བག་ཆགས་ཀྱི་སྒྲིབ་པར་འདོད་པ་སྟེ། དཔེར་ན་གླ་རྩི་དང་དེའི་སྣོད་ལ་དྲི་
མ་བསྣམས་པ་དང་། དེ་ཡང་ཇེ་ཕྲར་གྱུར་པ་ལྟ་བུར་འདོད། དེ་ངོ་བོའི་སྒོ་ནས་
དབྱེ་ན། ཀུན་རྫོབ་བྱང་ཆུབ་ཀྱི་སེམས་དང་། དོན་དམ་བྱང་ཆུབ་ཀྱི་སེམས་
གཉིས༑ ཇི་སྐད་དུ། ཀུན་རྫོབ་དོན་དམ་དབྱེ་བ་ཡིས། །བྱང་ཆུབ་སེམས་དེ་
རྣམ་པ་གཉིས། །ཞེས་པས། ཀུན་རྫོབ་བྱང་ཆུབ་ཀྱི་སེམས་བློ་རྣམ་པར་རྟོག་
པ་འདིའི་སྟེང་ནས་བསྐྱེད་སྡུད་བྱེད་པ་ཡིན་ལ། དོན་དམ་བྱང་ཆུབ་ཀྱི་སེམས་
རྣམ་པར་རྟོག་པའི་རྒྱུ་བ་དབྱིངས་སུ་ནུབ་པའི་ཡེ་ཤེས་དེ་དོན་དམ་པའི་བྱང་ཆུབ་
ཀྱི་སེམས་ཡིན། ཀུན་རྫོབ་བྱང་སེམས་དེ་ལ་ཡང་སྨོན་པ་དང་། འཇུག་པ་བྱང་ཆུབ་
ཀྱི་སེམས་གཉིས། དང་པོ་འབྲས་བུ་ལ་དམ་བཅའ་བ་སྨོན་པ་བྱང་ཆུབ་ཀྱི་
སེམས་དང༌། དེ་ཐོབ་པའི་རྒྱུའམ་ཐབས་ཕ་རོལ་ཏུ་ཕྱིན་པ་དྲུག་བསྒྲུབ་འདོད་
ཀྱི་བསམ་པ་དེ། རྒྱུ་ལ་དམ་བཅའ་བ་འཇུག་པ་བྱང་ཆུབ་ཀྱི་སེམས་ཡིན།
དེ་ལ་དམ་བཅའི་ལྕགས་ཀྱུ་གཉིས་པ་རེས་ཟིན་དགོས་པར་གསུངས། དེ་ནི་
ཆོ་ག་ལ་བརྟེན་ནས་སྐྱེ་དགོས། དོན་དམ་བྱང་ཆུབ་ཀྱི་སེམས་དེ་གསང་སྔགས་
ཀྱི་ལུགས་ལ་ཆོ་ག་ལ་བརྟེན་ནས་སྐྱེ་བར་བཤད་ཀྱང་དེ་ནི་མོས་པ་ལམ་བྱེད་
ལས་མཚན་ཉིད་པ་མིན། མཚན་ཉིད་པ་ནི་བསྒོམ་པའི་སྟོབས་ཀྱིས་སྐྱེ་དགོས་
ཏེ༑ དེ་ ཡང་དམ་ པ་ གསུམ་ དུ་ འདུ་ སྟེ། དམ་པ་གསུམ་ནི། མདོ་སྡེ་རྒྱན་ལས།
རྫོགས་པའི་སངས་རྒྱས་རབ་མཉེས་བྱས། །བསོད་ནམས་ཡེ་ཤེས་ཚོགས་རབ་
བསགས། །ཆོས་ལ་མི་རྟོག་ཡེ་ཤེས་ནི། །སྐྱེ་ཕྱིར་དེ་ནི་དམ་པར་འདོད།།ཅེས་པས།
ཡོངས་འཛིན་དམ་པ་ལ་ཕྱི་ནང་གཉིས་ལས། ཕྱི་ནི་ཚོགས་ལམ་ནས་བཟུང་མཐོང་
155



མཁན་ཆེན་ངག་གི་དབང་པོས་མཛད།
ལམ་གྱི་བར་ལ་བླ་མ་དང་རྫོགས་པའི་སངས་རྒྱས་མང་པོ་རབ་ཏུ་མཉེས་པར་
བྱས་ཤིང་སུན་པར་མ་བྱས་པ་དང༌། ནང་གི་ཡོངས་འཛིན་དམ་པ་སྙིང་རྗེ་
དང་ཤེས་རབོ་རྣམ་པ་གཉིས་ཀྱིས་ཡོངས་སུ་བཟུང་བ་དང་། རྗེས་སྒྲུབ་དམ་
པ་ཚོགས་བསགས་པ་སྣང་བཅས་བསོད་ནམས་ཀྱི་ཚོགས་དང་སྣང་མེད་ཡེ་ཤེས་
ཀྱི་ཚོགས་གཉིས་བསགས་པ་དང་། རྟོགས་པ་དམ་པ་ནི་དེའི་མཐའ་ལ་རྣམ་
པར་མི་རྟོག་པའི་ཡེ་ཤེས་སྐྱེ་ཞིང་མཐོང་ལམ་གྱི་ཡེ་ཤེས་མཐོང་བ་དེ་ཡིན་ལ།
དེ་ནི་མཚན་ཉིད་པ་བསྒོམ་པའི་སྟོབས་ལས་སྐྱེ་དགོས་ཏེ། དེ་ལྟར་ཡོངས་འཛིན་
དམ་པ་དང་། རྗེས་སྒྲུབ་དམ་པ་དང་། རྟོགས་པ་དམ་པ་སྟེ་གསུམ་ལ་བརྟེན་
ནས་སྐྱེ་དགོས་སོ། །ཀུན་རྫོབ་བྱང་ཆུབ་ཀྱི་སེམས་ཆོ་ག་ལ་བརྟེན་ནས་སྐྱེ་
དགོས༑ དེ་ལ་དབུ་མ་དང་སེམས་ཙམ་གཉིས་སམ། ཟབ་མོ་ལྟ་སྲོལ་དང་།
རྒྱ་ཆེན་སྤྱོད་སྲོལ་གཉིས་ལས་གང་ལྟར་ཡང་། སྦྱོར་བ་སྔོན་འགྲོའི་ཆོས།
དངོས་གཞི་དམ་བཅའ་བ། མཇུག་རང་གཞན་དགའ་བ་བསྒོམ་པ་དང་གསུམ་
ལས། དང་པོ་སྦྱོར་བ་སྔོན་འགྲོའི་ཆོས་ལ། ཚོགས་བསགས་པ། བློ་སྦྱོང་བ།
དེའི་སྟེང་དུ་ཞི་བ་ལྷའི་དགོངས་པ་ལྟར་ན་ཡོངས་སུ་བཟུང་བའི་གཞི་གསུམ་
གཏོང་བའོ། །དེ་ལ་དབུ་མ་པས་ཚོགས་བསགས་པ་ལས་སྐྱེ་བར་བཞེད་པ་
དང༌༑ སེམས་ཙམ་པའི་ལུགས་ལ་སེམས་དང་བ་ལས་སྐྱེ་བར་བཞེད་པ་
ཡིན་ལ། དེ་ཡང་ཡན་ལག་བདུན་གྱི་སྒོ་ནས་ཚོགས་བསགས་པ་དང་དེའི་
རྗེས་སུ་ཚད་མེད་བཞིས་བློ་སྦྱངས། དེ་ནས་ཡོངས་སུ་བཟུང་བའི་གཞི་གསུམ་
པོ་བཏང་ཞིང་དེ་ནི་ཡོངས་སུ་བཟུང་བའི་གཞི་གསུམ་པོ་ལ་འཛིན་པ་གཅོད་པས་
གཅོད་ཡུལ་གྱི་ཉམས་ལེན་ཀྱང་ཡིན། སྐབས་འདིར་བསྟན་གྱི་བློ་སྦྱོང་བ་དང་
156



༄༅། །སྙིང་ཐིག་སྔོན་འགྲོའི་ཟིན་བྲིས།
གཉིས་ཀ་ཡིན། གཉིས་པ་དངོས་གཞི་ལ། དགོངས་སུ་གསོལ་བ་མ་སོང་བའི་
མགོར༑ འདི་ལྟར་ནམ་མཁས་གར་ཁྱབ་སེམས་ཅན་གྱིས་ཁྱབ་སོགས་ནས།
མར་ཤེས། དྲིན་དྲན། དྲིན་གཟོ་འདོད། སྙིང་རྗེས་སེམས་ཅན་ལ་དམིགས་
པ་དང་ཤེས་རབ་ཀྱིས་རྫོགས་བྱང་ལ་དམིགས་པ་གཉིས་པོ་ཚང་བར་བྱས་ནས་
བསྒོམ༑ ཡང་མདོར་བསྡུས་ཏེ། སེམས་ཅན་ཐམས་ཅད་སྡུག་བསྔལ་རྒྱུ་འབྲས་
གཉིས་དང་བྲལ་ཏེ་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པའི་ཆེད་
དུ་ངས་སྨོན་པ་བྱང་ཆུབ་མཆོག་ཏུ་སེམས་བསྐྱེད། འཇུག་སེམས་ལ་ཡང་
རང་གི་ནུས་ཚོད་ཀྱིས་ཕར་ཕྱིན་དྲུག་ལ་བསླབ་པར་བྱ་བསམ་ནས། དེ་ནས་
ཕྱོགས་བཅུ་ན་བཞུགས་པའི་སོགས་ཀྱི་ཚིག་དོན་སངས་རྒྱས་དང་བྱང་ཆུབ་
སེམས་དཔའ་དང་། བླ་མ་རྡོ་རྗེ་འཛིན་པ་ཆེན་པོ་དང་གསུམ་ལ་དགོངས་སུ་
གསོལ་བ་གསུམ་སྔོན་དུ་སོང་ནས། དེ་ནས་སྐྱབས་སུ་འགྲོ་བ་ཁྱད་པར་གསུམ་
དང་ལྡན་པའི་སྒོ་ནས་བྱང་ཆུབ་སྙིང་པོར་མཆིས་ཀྱི་བར་སོགས་ཀྱིས་སྐྱབས་སུ་
འགྲོ་བ་གསུམ་གྱི་གཞི་བཟུང་། དེ་གཉིས་ནི་སྦྱོར་བའི་ཆོས་ཡིན་ལ། དངོས་
གཞི་དམ་བཅའ་བ་གསུམ་ནི། ཇི་ལྟར་སྔོན་གྱི་བདེ་གཤེགས་སོགས་བརྗོད།
དེ་ཡང་ཚིག་སྔ་མ་གཉིས་ཀྱིས་རྒྱལ་བ་སྲས་བཅས་ཀྱི་སྔོན་སྨོན་པ་བྱང་ཆུབ་
མཆོག་ཏུ་ཐུགས་ཇི་ལྟར་བསྐྱེད་པ་དང་། ཕྱི་མ་གཉིས་ཀྱིས་འཇུག་པ་བྱང་ཆུབ་
མཆོག་ཏུ་ཐུགས་བསྐྱེད་པ་ལྟར་ཞེས་པས། གང་གི་ལད་མོ་བྱེད་པའི་ཡུལ་
བསྟན་༑ དེ་ནས་ཚིག་ཕྱི་མ་གཉིས་ཀྱིས་བདག་གིས་ཀྱང་རྒྱལ་བ་སྲས་དང་
བཅས་པའི་རྗེས་སུ་སློབ་སྟེ་སྨོན་པ་བྱང་ཆུབ་མཆོག་ཏུ་སེམས་བསྐྱེད་པ་
དང༌༑ དེའི་རྒྱུ་ཕ་རོལ་ཏུ་ཕྱིན་པ་དྲུག་ལ་རང་གི་ནུས་ཚོད་དང་བསྟུན་ནས་
157



མཁན་ཆེན་ངག་གི་དབང་པོས་མཛད།
རིམ་གྱིས་བསླབ་པར་བགྱིའོ་སྙམ་པའི་སྒོ་ནས་ལན་གསུམ་བརྗོད་པའི་ཐ་
མ་ལ་རྒྱལ་བ་སྲས་བཅས་ཀྱིས་ཐབས་ཡིན་ནོ། །ཞེས་གསུངས་པ་ལ། བདག་
གིས་ལེགས་སོ་ཞེས་བརྗོད་པར་བསམ་ལ་ཐོབ་ཤེས་ཀྱི་གོ་བ་དང་བཅས་པ་ཡིད་
ལ་བཞག སྡོམ་པའི་ཐོབ་མཚམས་ནི། ཐོབ་མཚམས་བརྗོད་པ་གསུམ་
གྱི་མཐའ་ལའོ། །ཞེས་པས་བརྗོད་པ་གསུམ་པའི་མཇུག་རྫོགས་པ་དེ་མ་ཐག་
ཏུ་སྐྱེ་བ་ཡིན། དེ་ནས་མཇུག་རང་གཞན་དགའ་བ་བསྒོམ་པ་ནི། དེང་དུས་
བདག་ཚེ་སོགས། དུས་དེ་རིང་གི་ཉི་མའི་ཚེ་འདི་ལ་བདག་གི་མིའི་ལུས་རྟེན་
ཐོབ་པ་ལ་འབྲས་བུ་དོན་ཡོད་པར་བྱས་ཏེ། གང་གིས་ན་མི་ཡི་སྲིད་པ་ཞིག་
ཐོབ་པ་དེ་ཉེས་ཐོབ་མ་ཡིན་པར་ལེགས་པར་ཐོབ་སྟེ། ཇི་ལྟར་ན་དེ་རིང་བདག་
སངས་རྒྱས་ཀྱི་རིགས་རིན་ཆེན་བྱང་ཆུབ་ཀྱི་སེམས་བདག་གི་རྒྱུད་ལ་སྐྱེས་
ལ༑ སངས་རྒྱས་ཀྱི་སྲས་སྐུའི་གདུང་འཚོབ། གསུང་གི་མཛོད་འཛིན། ཐུགས་
ཀྱི་གསང་བ་འཆང་། གདུལ་བྱའི་ལྷག་མ་སྐྱོང་བར་བྱེད་པའི་སྲས་བྱང་ཆུབ་
སེམས་དཔར་ཡང་གྱུར་ལ། ད་ནི་བདག་གིས་ཅི་ནས་ཀྱང་སྲོག་དམར་པོ་
འདི་ལ་ཐུག་ཀྱང་རང་འདོད་ཡིད་བྱེད་ཀྱི་སྐྱོན་མེད་པ་ཡོན་ཏན་འབའ་ཞིག་གིས་
བཙུན་པའི་རིགས་རྒྱལ་པོའི་བཙུན་མོ་དམ་པ་ལྟ་བུ་འདི་ལ། རང་འདོད་
ཀྱི་བསམ་པ་ངན་པས་རིགས་བསླད་པའི་རྙོག་མར་མི་འགྱུར་བ་དེ་ལྟར་བྱ་དགོས་
ཤིང་། རིགས་དམ་པ་དང་མཐུན་པའི་ལས་རྒྱལ་སྲས་བྱང་ཆུབ་སེམས་
དཔའི་སྤྱོད་པ་བརྩམ་དགོས་སོ། །ཇི་ལྟར་རྒྱུད་ལ་སྐྱེས་ན་མི་ལོང་བས་ཕྱག་
དར་གྱི་ཁྲོད་ནས་རིན་པོ་ཆེ་ནོར་བུ་རྙེད་པ་ལྟར། ཅི་ཞིག་ན་སྟབས་ལེགས་
དང་ལྟེས་དབང་ལྟ་བུའི་ངའི་རྒྱུད་ལ་རིན་ཆེན་བྱང་ཆུབ་ཀྱི་སེམས་སྐྱེས་སོ་
158



༄༅། །སྙིང་ཐིག་སྔོན་འགྲོའི་ཟིན་བྲིས།
སྙམ་དུ་རང་དགའ་བ་བསྒོམ། གཞན་དགའ་བ་བསྒོམ་དུ་གཞུག་པ་ནི། བདག་
གིས་དེ་རིང་སོགས། བདག་གིས་དུས་དེ་རིང་གི་ཉི་མ་འདི། དུས་ཚོད་འདི་
ཟླ་བ་འདི་ལོ་འདི་ཞེས་པ་ལ་སྐྱོབས་པ་སྲས་དང་བཅས་པའི་སྤྱན་སྔར་སེམས་
ཅན་ཐམས་ཅད་གནས་སྐབས་ལྷ་དང་མིའི་གོ་འཕང་། མཐར་ཐུག་རྫོགས་
པའི་སངས་རྒྱས་ཀྱི་གོ་འཕང་གི་བདེ་བ་ལ་མགྲོན་དུ་འབོད་ཅིང་བོས་ཟིན་པ་
ཡིན་པས། ལྷ་དང་ལྷ་མིན་དང་། མི་དང་མི་མིན་ལ་སོགས་འགྲོ་བ་རིགས་
དྲུག་པོའི་སེམས་ཅན་ཁྱེད་རྣམས་དགའ་བ་སྒོམས་ཤིག་སྙམ་པ་དང་། དེ་ནས་
རིའི་ལྷ་དང་ཤིང་གི་ལྷ་དང་ཚལ་གྱི་ལྷ་ལ་སོགས་པ་ནས་འོག་མིན་གྱི་ལྷའི་
བར་དུ་གཅིག་གིས་གཅིག་ལ་བསྒྲགས་ཏེ། གནས་ག་གེ་མོ་ན། གང་ཟག་
ཆེ་གེ་མོས་བདག་ཅག་རྣམས་གནས་སྐབས་ལྷ་དང་མི་དང༌། མཐར་ཐུག་
རྫོ གས་པའི་སངས་རྒྱས་ཀྱི་གོ་འཕང་ལ་འགོད་པ་ཡིན་ཟེར་བས་དགའ་བ་
སྒོམས་ཤིག་ཅེས་ཐོས་པར་བསམ་ན་ཕྱིས་ལྟུང་བ་ལ་སྦྱོར་འདོད་པ་སོགས་
བྱུང་ན་ངོ་ཚ་དང་ཁྲེལ་ཡོད་ཀྱི་རྟེན་དུ་རུང་བ་ཡིན། དེ་ལྟར་བྱང་ཆུབ་མཆོག་
ཏུ་སེམས་བསྐྱེད་ནས་གཏོང་རྒྱུ་རྩ་ལྟུང་རེ་མ་བྱུང་གི་བར་དུ། མིང་གནས་
འགྱུར་ནས་རྒྱལ་སྲས་བྱང་ཆུབ་སེམས་དཔའ་ཞེས་པ་དང་། དོན་གནས་
འགྱུར་ནས་འགྲོ་བ་ལྷ་དང་བཅས་པ་སྐྱེ་དགུའི་བདག་པོ་དང་བཅས་པ་དེར་མ་
ཟད་སྟོན་པ་བཅོམ་ལྡན་འདས་ཀྱིས་ཀྱང་ཕྱག་དང་མཆོད་འོས་སུ་གྱུར་པ་
དང་༑ རྒྱལ་སྲས་ཕྱག་ན་རྡོ་རྗེ་ཕྲག་ལྷར་ཐོགས། དཀར་ཕྱོགས་སྐྱོང་བའི་ལྷ་
ཚངས་པ་སོགས་གཙང་རིས་ཀྱི་ལྷ་དཔལ་མགོན་བདུན་ཅུ་ལ་སོགས་པས་བསྲུང་
ཞིང་སྐྱོབ། གང་དུ་གནས་པའི་ཕྱོགས་སུ་ནད་དང་དབུལ་ཕོངས་ཞི་བ་ལ་
159



མཁན་ཆེན་ངག་གི་དབང་པོས་མཛད།
སོགས་པའི་ཡོན་ཏན་ཐམས་ཅད་ཐོབ་པ་ཡིན། དེ་ལྟ་བུའི་བྱང་ཆུབ་ཀྱི་སེམས་
དེ་བསྐྱེད་པ་སླ་ཡང་རྒྱུད་ལ་སྐྱེ་བར་དཀའ་བས་ཚད་མེད་བཞིའམ། བྱམས་
སྙིང་རྗེ་གཉིས་སམ། སྙིང་རྗེ་ཉག་མ་གཅིག་པུ་འདི་བསྒོམ་ནས་གཟབ་
གཟབ་བྱེད་དགོས། ཇི་ལྟར་ཡིན་ན། ཁས་བླངས་ཟིན་ནས་སོ་ཐར་གྱི་སྡོམ་པ་
ཉམས་ན་མཁན་སློབ་ལྔ་དྲུག་ཙམ་མགོ་བསྐོར་བ་ལྟ་བུ་མ་ཡིན་པར། བྱང་ཆུབ་ཀྱི་
སེམས་ཉམས་ན་ནག་པོའི་ཆོས་བཞི་པོ་ཅིག་ཅར་དུ་རྒྱུད་ལ་འབྱུང་སྟེ་མཆོད་
འོས་བསླུ་བ་རྒྱལ་བ་སྲས་དང་བཅས་པ་མ་ལུས་པ་བསླུས་པ་དང་། འགྲོ་ལ་
གཡོ་སྒྱུའི་སྤྱོད་པ་སེམས་ཅན་ཐམས་ཅད་བསླུས་ཏེ་མདོར་ན་འཁོར་འདས་
གཉིས་ཀ་མགོ་ཁྱི་བསྐོར་བསྐོར་བྱེད་པས་སྡིག་པ་ཤིན་ཏུ་ལྕི་བ་ཐོབ་པ་ཡིན།
བྱང་ཆུབ་སེམས་ཀྱི་ཕན་ཡོན་ནི། ཡོད་ན་སངས་རྒྱས་སྒྲུབ་ལ་དེས་ཆོག་ཅིང་། །
མེད་ན་སངས་རྒྱས་སྒྲུབ་ལ་ཐབས་ཆག་པའི། །སངས་རྒྱས་སྒྲུབ་པའི་ས་བོན་
མ་ནོར་བ། །རྣམ་དག་བྱང་ཆུབ་སེམས་མཆོག་སྐྱེ་བར་ཤོག །ཅེས་པས། བྱང་
ཆུབ་ཀྱི་སེམས་ཡོད་ན་བྱང་ཆུབ་སྒྲུབ་པ་ལ་དེས་ཆོག་ལ། མེད་ན་ཐབས་ཆག་
པའི་ས་བོན་ཞེས་པ་ལ། རང་བཞིན་གནས་རིགས་དང་། རྒྱས་འགྱུར་གྱི་
རིགས་གཉིས་ལས། དང་པོ་སེམས་ཅན་ཐམས་ཅད་ཀྱི་རྒྱུད་ན་བདེ་གཤེགས་
སྙིང་པོའི་ཡེ་ཤེས་ཡོད་པ་དེ་ཡིན། རྒྱས་འགྱུར་གྱི་རིགས་ཀུན་རྫོབ་བྱང་ཆུབ་
ཀྱི་སེམས་ཡིན་ལ། དེ་གཉིས་སངས་རྒྱས་སྒྲུབ་པ་ལ་རང་བཞིན་གནས་རིགས་
རྒྱུ་དང་། རྒྱས་འགྱུར་གྱི་རིགས་རྐྱེན་ཡིན་པས་ས་བོན་ལྟ་བུ་ཡིན་ལ། དེ་ལྟ་
བུའི་སེམས་དེ་རྒྱུད་ལ་སྐྱེས་པ་ན་གོང་དུ་བཤད་པ་ལྟར་མིང་དོན་གནས་འགྱུར་
བའི་ཕན་ཡོན་དགེ་རྩ་ཐམས་ཅད་ཐེག་པ་ཆེན་པོར་འགྲོ་བ་བཟའ་ཤིང་གི་
160



༄༅། །སྙིང་ཐིག་སྔོན་འགྲོའི་ཟིན་བྲིས།
འབྲས་བུའི་དཔེའི་ཕན་ཡོན། བྱང་ཆུབ་སེམས་ཀྱིས་མ་ཟིན་པའི་དགེ་རྩ་ཐམས་
ཅད་བདེ་འབྲས་ལན་གཅིག་མྱོང་སྟེ་ཟད་པ་ཆུ་ཤིང་གི་འབྲས་བུ་ལྟ་བུ་ལས་ཁྱད་
པར་དུ་འཕགས་པའི་ཕན་ཡོན། ཕན་ཡོན་གསུམ་པོ་དཔེར་ན། མར་མེ་
རྡོག་པོ་གཅིག་ལྟ་བུ་ལས་མ་མཆོད་ཀྱང་། སངས་རྒྱས་ཀྱི་གོ་འཕང་ལ་དམིགས་
ནས་མཆོད་ན། ཡར་སངས་རྒྱས་ཀྱི་ཡོན་ཏན་གྱི་གྲངས་དང་། མར་སེམས་
ཅན་གྱི་གྲངས་ཀྱི་དགེ་རྩ་གོང་ནས་གོང་འཕེལ་དུ་འགྲོ་བ་ཡིན། ངེས་པའི་
སྡིག་པ་མཚམས་མེད་ཀྱི་ལས་བསགས་པ་ཞིག་གི་རྒྱུད་ལ་རིན་པོ་ཆེ་བྱང་ཆུབ་
ཀྱི་སེམས་དེ་སྐྱེས་ན་ངན་སོང་དུ་དར་གྱི་ཕོ་ལོང་བརྡབ་པ་ཙམ་ལས་འགྲོ་མི་
དགོས་པ་དང་། མ་ངེས་པའི་སྡིག་པ་མི་བསད་རྟ་སྒྲིལ། ཁང་མེ་རོ་དུད་སྤྲད་
པ་ལྟ་བུའི་སྡིག་པ་ཐམས་ཅད་བྱང་ཆུབ་ཀྱི་སེམས་རྒྱུད་ལ་སྐྱེ་བའི་སྐད་ཅིག་ལ་
དུས་མཐའི་མེས་རྩྭ་སྦུར་བསྲེགས་པ་ལྟར་འཇོ མས་པ་དང༌། དེས་ན་ལས་
ཉོན་གྱི་སྒྲིབ་པ་དྲུངས་ནས་འབྱིན་པ། ཤེས་བྱའི་སྒྲིབ་པ་མཐར་འབྱིན་པ་ཡིན་
པས་དེ་ལྟ་བུའི་ཕན་ཡོན་རྣམས་རྒྱས་པར་ཕལ་པོ་ཆེའི་མདོ་ལྟར་དང་། འབྲིང་
སྤྱོད་འཇུག་ལེའུ་དང་པོའམ། བསྡུ་ན་བྱམས་པས། ངན་འགྲོའི་ལམ་ལས་
བཟློག་བགྱིད་ཅིང་། །མཐོ་རིས་ལམ་ནི་རབ་སྟོན་ལ། །རྒ་ཤི་མེད་པར་འདྲེན་
བགྱིད་པ། །བྱང་ཆུབ་སེམས་ལ་ཕྱག་འཚལ་ལོ། །ཞེས་པས། བྱང་ཆུབ་སེམས་
ཀྱི་ཕན་ཡོན་དུས་དང་རྣམ་པ་ཐམས་ཅད་དུ་དྲན་ན་བྱང་ཆུབ་ཀྱི་སེམས་མི་ཉམས་
ཤིང་རྩ་ལྟུང་སོགས་མི་འབྱུང་བའི་ཐབས་སུ་དང་པོ་མགོ་དང་། མཇུག་རང་
གཞན་དགའ་བ་བསྒོམ་པའི་མགོ་རྣམས་སུ་དྲན་དགོས། ད་ནི་སྐྱེས་པ་ཉམས་
པ་མེད་པ་དང་མི་ཉམས་པ་གོང་ནས་གོང་དུ་འཕེལ་བའི་ཐབས་ལ། སྨོན་
161



མཁན་ཆེན་ངག་གི་དབང་པོས་མཛད།
པའི་བསླབ་བྱ་དང་། འཇུག་པའི་བསླབ་བྱ་གཉིས་ལས། དང་པོ་སྐྱེས་པ་མི་
ཉམས་པའི་ཐབས་ལ་སྨོན་པའི་སེམས་ཏེ། བྱང་ཆུབ་ཀྱི་སེམས་ཉམས་པར་
བྱེད་པའི་རྒྱུ་བདག་རང་འདོད་སྒྲུབ་པའི་བསམ་པ་དང་དེའི་གྲོགས་ཁོང་ཁྲོ་
གཉིས་པོ་འདི་ཡིན་ལ། འདི་གཉིས་ཀས་བྱང་ཆུབ་ཀྱི་སེམས་ཉམས་པ་དང་
མི་འཕེལ་བར་བྱེད་དེ། ཇི་ལྟར་ཉམས་ན། སྨོན་པ་བྱང་ཆུབ་ཀྱི་སེམས་དེའི་
ཟུར་གཉིས་པོ་གང་ཉམས་ན་དཔེར་ན་སྡོང་པོའི་རྩ་བ་བཅད་པ་ན་ཡན་ལག་
ཐམས་ཅད་ཤུགས་ལ་འགྱེལ་བ་དང་འདྲ་བས་རྩ་བའི་ལྟུང་བ་བྱུང་ཚར་ནས་
ཡན་ལག་གི་ལྟུང་བ་གཞན་མ་ཉམས་ཀྱང་མི་ཕན། རྩ་བ་ཉམས་ན་གསོ་
དཀའ་ལ་ཡན་ལག་ཉམས་ན་གསོ་སླ། དེ་ལ་ཟུར་གཉིས་པོ་ཇི་ལྟར་ཉམས་
ན༑ སེམས་ཅན་བློས་བཏང་དང་། རྣམ་མཁྱེན་བློས་བཏང་གཉིས། དང་པོ་
སེམས་ཅན་བློས་བཏང་ལ་རང་ལ་གནོད་པ་བྱེད་པ་ཕ་བསད་ཀྱི་ལག་དམར་ལྟ་བུ་
འམ། མིན་ཀྱང་རང་གི་སེམས་མི་དགའ་ས་ཞིག་ལ་ཁྱོད་ཀྱིས་ང་ལ་ཟེར་
ནས་དེའི་དུས་སུ་ཕུགས་རང་འདོད་ཡིད་བྱེད་ཀྱི་བསམ་པ་དེས་བསླངས་པ་ཡིན་ཏེ།
ཁོང་ཁྲོ་སྐྱེ་བའི་ཚེ་གཅིག་གིས་གཅིག་བློས་བཏང་བ་སྟེ་དེ་ལྟར་རང་འདོད་ཡིད་
བྱེད་དང་ཁོང་ཁྲོ་གཉིས་ཀྱིས་སྙིང་རྗེས་སེམས་ཅན་ལ་དམིགས་པ་ཉམས་པར་
བྱེད་པ་སྟེ་དཔེར་ན་དབྱུག་པ་མང་པོ་ལྷན་དུ་བསྡམས་པ་ནས་གཅིག་བླངས་
ན༑ གཞན་ཐམས་ཅད་ཤུགས་ཀྱིས་འཐོར་བ་ལྟར། སེམས་ཅན་གཅིག་བློས་
བཏང་ན། གཞན་བློས་མ་བཏང་ཡང་མི་ཕན་དེ་རྩ་ལྟུང་བྱུང་ཚར་བ་ཡིན།
རྣམ་མཁྱེན་བློས་བཏང༌། དཔེར་ན་སྦྱིན་པ་ལྟ་བུ་གཅིག་ལ་མཚོན་ན། སྦྱིན་
རྒྱུའི་དངོས་པོ་མགོ་དང་ཡན་ལག སྦྱིན་པའི་ཡུལ་སེམས་ཅན་ཐམས་ཅད།
162



༄༅། །སྙིང་ཐིག་སྔོན་འགྲོའི་ཟིན་བྲིས།
དུས་སྲིད་པ་ཇི་སྲིད་དུ། གྲངས་སེམས་ཅན་རེ་རེ་ལ་མགོ་དང་ཡན་ལག་རྡུལ་
གྱི་གྲངས་སྙེད་རེ་མ་འཕྲོད་ས་མེད་པ། དེའི་རིགས་འགྲེས་ཏེ་ཚུལ་ཁྲིམས་
ལ་སོགས་པ་དེ་ལྟ་བུ་རེ་བསྒྲུབ་དགོས་ཏེ། བདག་ཅག་གི་སྟོན་པས་བྱང་ཆུབ་
ཤིང་གི་དྲུང་དུ་མགོ་དང་ཡན་ལག་ས་ཆེན་པོའི་རྡུལ་གྱི་གྲངས་ལས་འདས་པ་
ཞིག་བྱིན་པ་ཡིན་ན་གཞན་དང་གཞན་ནས་སྨོས་མ་དགོས་པའི་ཕྱིན་དྲུག་ལ་
བསླབ་པ་ལྟར་བསླབ་ཅིང་ཚོགས་བསགས་པ་ལ་ བདུད་ཀྱི་བར་ཆད་ཀྱིས་ཀྱང་
ཚོགས་སྦྱོར་གྱི་ལམ་ནས་བླ་ཤོར་ནས་ཨེ་ངས་དེ་ལྟ་བུ་སྒྲུབ་པ་ཅན་པོ་མ་རེད།
ཉན་རང་དགྲ་བཅོམ་པའི་གོ་འཕང་བསྒྲུབ་ན་དེའི་དགའམ་སྙམ་ནས། མཐོང་
ལམ་གྱི་རྟོགས་བྱ་ཆོས་ཐམས་ཅད་སྒྱུ་མ་ལྟ་བུ་ཉམས་འོག་ཏུ་མ་ཆུད་པས་
རྣམ་མཁྱེན་བློས་བཏང་ཡང་། ཚོགས་སྦྱོར་གྱི་ལམ་འདི་ནས་དང་པོ་བདག་
རང་འདོད་སྒྲུབ་པའི་བསམ་སྦྱོར་འདི་ལ་ཐུག་པས་མདོ་ལུགས་ཀྱི་སོ་བྱང་
གཉིས་ཀའི་སྡོམ་པའང་རང་འདོད་ཡིད་བྱེད་འདིས་ཤོར། སྔགས་ཀྱི་བླ་མ་
དང་མཆེད་གྲོགས་དང་འགལ་ནས་སྡོམ་པ་ཉམས་པ་དེ་བདག་རང་འདོད་
སྒྲུབ་པའི་བསམ་སྦྱོར་འདི་ལ་ཐུག་པས་བདག་རང་འདོད་སྒྲུབ་པའི་ཉེས་
དམིགས་དང་རིན་པོ་ཆེ་བྱང་ཆུབ་སེམས་ཀྱི་ཕན་ཡོན་གོང་དུ་བཤད་པ་རྣམས་
དྲན་དགོས། མདོར་ན་ཞི་བ་ལྷས། མང་དུ་བཤད་ལྟ་ཅི་ཞིག་དགོས། །
ཐུབ་པས་གཞན་དོན་མཛད་པ་དང་། །བྱིས་པས་རང་དོན་སྒྲུབ་པ་ཡིས། །འདི་
གཉིས་ཀྱི་ནི་ཁྱད་པར་ལྟོས། །ཞེས་པས། ཐུབ་པ་རྫོགས་པའི་སངས་རྒྱས་
བཅོམ་ལྡན་འདས་ཀྱིས་གཞན་ཕན་དོན་དུ་གཉེར་བས་མངོན་པར་རྫོགས་པའི་
སངས་རྒྱས་ཀྱི་གོ་འཕང་ཐོབ། བྱིས་པ་རྣམས་ཀྱིས་ཐོག་མ་མེད་པ་ནས་ང་
163



མཁན་ཆེན་ངག་གི་དབང་པོས་མཛད།
ཞེས་རང་འདོད་བསྒྲུབས། ད་དུང་ཡང་ང་ཞེས་རང་འདོད་སྒྲུབ་བསྡད་ན་ཐ་
མ་མེད་པའི་བར་དུ་འཁོར་བ་ཡིན་ཅིང་དེས་ན་སྲིད་ཞི་གཉིས་ཀའི་བདེ་སྐྱིད་ཀྱི་
ཆ་ཅི་ཡོད་ཐམས་ཅད་གཞན་ཕན་བྱང་ཆུབ་སེམས་ཀྱི་ཕན་ཡོན་ཡིན་ཏེ། ཟླ་
བས། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཐུབ་དབང་བྱང་
ཆུབ་སེམས་དཔའ་ལས་སྐྱེས་ཤིང་། །སྙིང་རྗེའི་སེམས་དང་གཉིས་སུ་མེད་བློ་
དང༌། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་གསུངས་པ་ལྟར་ཡིན།
ཚེ་འདི་དང་ཕྱི་མའི་སྡུག་བསྔལ་ཕྲ་རགས་ཏེ་ཁམས་གསུམ་འཁོར་བའི་སྡུག་
བསྔལ་ཐམས་ཅད་རང་འདོད་སྒྲུབ་པའི་བསམ་སྦྱོར་འདི་ལ་ཐུགདེས་ན་རང་
འདོད་འདི་ལ་འགོང་པོ་ཞེས་བཏགས་དགོས་ཏེ་འབྲི་གཅིག་གི་འོ་མ་ཁ་ལ་མི་འོ་
བ་ལ་འགོང་པོ་བཏགས་དར་ན། རང་འདོད་ཡིད་བྱེད་ཀྱི་བསམ་པ་འདིས་གནས་
སྐབས་རྒྱལ་སྲས་བྱང་ཆུབ་སེམས་དཔའི་སའི་ཡོན་ཏན། མཐར་ཐུག་རྣམ་པ་
ཐམས་ཅད་མཁྱེན་པའི་འབྲས་བུའི་ཡོན་ཏན་ཐམས་ཅད་རང་རྒྱུད་ལ་འོང་དུ་མི་སྟེར་
བའི་འགོང་པོ་འདི་ཡིན་ལ། འདི་ཕུད་པར་བྱེད་པ་ལ། བྱང་ཆུབ་ཀྱི་སེམས་ལ་
འགོང་པོ་འགོང་རྫོང་གི་ཆོ་ག་ཞེས་མིང་བཏགས། ཇི་ལྟར་བརྫོང་དགོས་ན།
བདག་གཞན་མཉམ་པ་དང་། བརྗེ་བ་དང༌། གཞན་གཅེས་གསུམ་ལ་བློ་སྦྱངས་
ནས་བྱང་ཆུབ་ཀྱི་སེམས་མི་ཉམས་ཤིང་རང་འདོད་སྒྲུབ་པའི་འགོང་པོ་ཡུལ་འདོན་
ཐུབ་པ་ཡིན་པས། དང་པོ་བདག་གཞན་མཉམ་པ་བསྒོམ་པ་ལ། ཐོག་མ་མེད་
པ་ནས་བདག་གཞན་མ་མཉམ་པས་བདག་དང་དེའི་ཕྱོགས་ལ་ཆགས། དགྲ་
དང་དེའི་ཕྱོགས་ལ་སྡང་བས། ད་ནི་བདག་དང་དེའི་ཕྱོགས་ལ་ཆགས་པ་བཏང་།
གཞན་དང་དེའི་ཕྱོགས་ལ་སྡང་བ་བཏང་དགོས། དེ་གཉིས་ཀའི་རྩ་བ་བདག་རང་
164



༄༅། །སྙིང་ཐིག་སྔོན་འགྲོའི་ཟིན་བྲིས།
འདོད་སྒྲུབ་པའི་བསམ་སྦྱོར་འདི་ལ་ཐུག་པས་དེའི་སྐྱོན་ཤེས་ནས་ད་ནི་སྔོན་གྱི་དེ་
ལྟར་མི་བྱེད་པར་རང་གཞན་གཉིས་གཞི་བསྡོང་ཆུས་བསྡོང་བྱེད་དགོས། དེ་ཇི་
ལྟར་བསྒོམ་དགོས་ན། ནམ་མཁས་གར་ཁྱབ་ཀྱི་སེམས་ཅན་ངའི་མ་ཡིན། ང་
བུ་ཡིན། ངེད་མ་གཅིག་ལ་བུ་གཅིག་པུ་ཡོད་པ་ཡིན་པས་ངེད་མ་བུ་གཉིས་
སྐྱིད་སྡུག་མཉམ་པ་ཡིན་བསམ་ན་བདག་དོན་སྒྲུབ་པའི་བསམ་པ་དེ་མེད་དེ་ཞི་
འགྲོ་བ་ཡིན། སེམས་ཅན་ཐམས་ཅད་ངེད་ཚང་ཡིན། ངེད་གཉིས་ཀས་བདེ་
བ་འདོད་པ་ལ་མཉམ། སྡུག་བསྔལ་མི་འདོད་པ་ལ་མཉམ་པ་ཡིན། བྱམས་
པ་ཆེན་པོས་བདག་དང་སེམས་ཅན་ཐམས་ཅད་ཀྱི་བདེ་བ་ལྷན་སྒྲུབ་བྱེད་བསམ་
ནས༑ བསམ་པས་ཡིན་ན་བདེ་བ་ལྷན་སྒྲུབ་བྱེད། སྦྱོར་བས་ཡིན་ན་བདེ་བ་
ལྷན་སྒྲུབ་བྱེད་དགོས་ཏེ། སེམས་ཅན་ཐམས་ཅད་ཀྱིས་འདོད་པ་བདེ་བ་འདོད་
ཀྱང་བདེ་བའི་རྒྱུ་དགེ་བ་དང་ཡང་དག་པའི་ལམ་སྒྲུབ་ནི་མི་ཤེས། ཚུལ་བཞིན་
སྟོན་པའི་དགེ་བའི་བཤེས་གཉེན་ནི་མེད། གལ་ཏེ་ཡོད་ན་ཡང་དེའི་བཀའ་
བཞིན་མི་སྒྲུབ། ང་དགེ་བའི་བཤེས་གཉེན་དང་མཇལ། ཐེག་པ་ཆེན་པོའི་
ཆོས་དང་འཕྲད། བླང་དོར་གྱི་དམིགས་ཤེས་པ་པོ་བླ་མ་དགེ་བའི་བཤེས་
གཉེན་དང་དགེ་བའི་གྲོགས་པོ་དག་དང་འགྲོགས་པའི་ཆོས་པ་ཡིན་ཆགས་བྱེད་
དགོས་ན། སེམས་ཅན་ཐམས་ཅད་ཀྱི་བདེ་བ་ངས་བསྒྲུབ་དགོས། དེ་
ལ་སེམས་ཅན་ཐམས་ཅད་ཀྱི་བདེ་བའི་འབྲས་བུ་མངོན་མཐོ་ལྷ་དང་མིའི་གོ་
འཕང་ནས་རྫོགས་པའི་སངས་རྒྱས་ཀྱི་བར་གྱི་བདེ་བ་དང་། དེའི་རྒྱུ་དད་
ངེས་འབྱུང་བྱང་ཆུབ་ཀྱི་སེམས་རིན་པོ་ཆེ་སྟེ་བདེ་བ་རྒྱུ་འབྲས་གཉིས་དང་ལྡན་
པར་གྱུར་ཅིག ལྡན་ན་ཅི་མ་རུང་། ལྡན་པ་ཞིག་བདག་ངས་བྱ་སྙམ་པའི་སྨོན་
165



མཁན་ཆེན་ངག་གི་དབང་པོས་མཛད།
པ་དང་འབྲེལ་བ། འདུན་པ་དང་འབྲེལ་བ། དམ་བཅའ་དང་འབྲེལ་བ།
དཀོན་མཆོག་ལ་གསོལ་བ་འདེབས་པ་སྟེ་བཞི་པོ་བསྒོམ། དེ་ནི་དང་པོ་བདེ་
བའི་འབྲས་བུ་མངོན་མཐོ་སོགས་ལ་དམིགས་ནས་འབྲེལ་བ་གསུམ་ལྡན་
དང་གསོལ་འདེབས། དེ་ནས་དེའི་རྒྱུ་དད་སོགས་ལ་དམིགས་ནས་འབྲེལ་
བ་གསུམ་ལྡན་གསོལ་འདེབས་བཅས་པ་དང་། དེ་རིང་ནས་བཟུང་བསམ་
སྦྱོར་གཉིས་ཀས་མཉམ་པར་ཕན་འདོགས་དགོས། བསམ་པས་ཡིན་ན་སངས་
རྒྱས་ཀྱི་གོ་འཕང་ལྷན་སྒྲུབ་དང་། སྦྱོར་བས་ཡིན་ན་ཡང་སངས་རྒྱས་ཀྱི་གོ་
འཕང་ལྷན་སྒྲུབ་བྱེད་སྙམ་པ་དང་། ཡང་སྡུག་ལྷན་བསལ་དགོས་པས། འདི་
ལྟར་ནམ་མཁས་གར་ཁྱབ་སེམས་ཅན་གྱིས་ཁྱབ། སེམས་ཅན་གྱིས་གར་ཁྱབ་
ལས་སྣང་སྡུག་བསྔལ་གྱིས་ཁྱབ། ལས་སྣང་སྡུག་བསྔལ་གྱིས་མནར་བའི་
སེམས་ཅན་རྣམས་ཐོག་མ་མེད་པའི་དུས་ནས་ཕ་མ་སོགས་མ་བྱས་པ་མེད།
དེའི་ནང་ནས་སྙིང་ཉེ་བའི་དབང་དུ་མ་མ་བྱས་པ་གཅིག་ཀྱང་མེད། མ་ལན་
གཅིག་ཙམ་མ་ཡིན་པར་མ་ལན་གྲངས་བསམ་གྱིས་མི་ཁྱབ་པར་བྱས་ཏེ་ས་ཆེན་
པོ་འདི་རྒྱ་ཤུག་གི་ཚི་གུ་ཙམ་དུ་དྲིལ་ན་ཟད་ཀྱང་སེམས་ཅན་རེ་རེའི་མ་བྱས་
པའི་མཐའ་མི་ཟད་པའི་བར་དུ་མ་བྱས་ཏེ་དྲིན་གྱིས་བསྐྱངས་པ་ཤ་སྟག་ཡིན་
པ་དང་། དེ་ནས་མ་བྱས་པའི་དྲིན་དྲན་དགོས་ཏེ། དང་པོ་ལུས་བསྐྱེད་པའི་
དྲིན༑ གཉིས་པ་སྲོག་བྱིན་པའི་དྲིན། གསུམ་པ་ཡོ་བྱད་བསྟབས་པའི་དྲིན།
བཞི་པ་འཇིག་རྟེན་བསྟན་པའི་དྲིན་དང་བཞི་པོ་རྣམས་དྲན། དེ་ནས་དྲིན་གཟོ་
འདོད་ཀྱི་རྟོག་པ་བསྐྱེད་དེ། སེམས་ཅན་དེ་དག་གི་འདོད་རྒྱུ་བདེ་བ་འདོད་
ཀྱང་བདེ་བའི་རྒྱུ་དགེ་བ་དང་ཡང་དག་པའི་ལམ་སྒྲུབ་ནི་མི་ཤེས། སྟོན་པ་
166



༄༅། །སྙིང་ཐིག་སྔོན་འགྲོའི་ཟིན་བྲིས།
པོ་ནི་མེད། དགེ་བའི་བཤེས་གཉེན་གྱི་བཀའ་ཚུལ་བཞིན་དུ་མི་བསྒྲུབ། །
བདེ་བའི་འབྲས་བུ་མངོན་མཐོ་ལྷ་མིའི་བདེ་བ་ནས་རྫོགས་པའི་སངས་རྒྱས་ཀྱི་
བར་གྱི་བདེ་བ་ཐམས་ཅད་དང་ནི་མི་ལྡན། སྡུག་བསྔལ་ནི་མི་འདོད་ཀྱང་
སྡུག་བསྔལ་གྱི་འབྲས་བུ་སྲིད་པ་ཁམས་གསུམ་འཁོར་བའི་སྡུག་བསྔལ་གསུམ་
གྱིས་དངོས་སུ་གནོད། ཀུན་འབྱུང་ལས་དང་ཉོན་མོངས་གཉིས་ཀྱིས་བརྒྱུད་
དེ་གནོད་པའི་སེམས་ཅན་དེ་རྣམས་ལ་དམིགས་ནས་ཐམས་ཅད་མའི་ཡུལ་དུ་
སྙོམས་པ་བཏང་སྙོམས་དང་། བདེ་བ་དང་མི་ལྡན་པ་ལ་དམིགས་ནས་བདེ་
བ་རྒྱུ་འབྲས་གཉིས་དང་ལྡན་པར་འདོད་པའི་བྱམས་པ། སྡུག་བསྔལ་རྒྱུ་འབྲས་
གཉིས་དང་ལྡན་པ་ལ་དམིགས་ནས་སྡུག་བསྔལ་རྒྱུ་འབྲས་གཉིས་པོ་དང་བྲལ་
པར་འདོད་པའི་སྙིང་རྗེ། ངེད་མ་བུ་གཉིས་ཡིན་པས་མའི་སྐྱིད་སྡུག་ལ་བུས་
ལྟ་དགོས་ན། དེ་ལྟར་བལྟ་མ་དགོས་པར་མ་སེམས་ཅན་རང་རང་གིས་ བདེ་
བ་རེ་རྙེད་པ་ལ་མི་དགའ་བར་ཕྲག་དོག་བྱེད་པའི་ཐབས་མེད་དེ་དགའ་བར་བལྟ་
དགོས་པར་བལྟ་མེད་ཐབས་མེད་པ་ཉིད་དུ་བལྟ་ཞིང་དགའ་བ་བསྒོམ་པ་
སྟེ་ཚད་མེད་བཞི་པོ་མཉམ་རྗེས་གཉིས་པོའི་མར་ཤེས་དྲིན་དྲན་ཐམས་ཅད་ལ་
ཚང་བ་རེ་བསྒོམ་དགོས། དེས་ན་སེམས་ཅན་དེ་དག་གི་སྡུག་བསྔལ་ངའི་སྡུག་
བསྔལ་ཡིན། དཔེར་ན་ངའི་མགོ་ན་བ་ན་ལྷའི་སྡུག་བསྔལ་ཡིན། མགྲིན་པ་
ན་བ་ན་ལྷ་མིན། སྙིང་གཟེར་བ་ན་མིའི་སྡུག་བསྔལ། ལྟོ་བ་སོགས་སྨད་ན་
བ་ན་ངན་སོང་གསུམ་གྱི་སེམས་ཅན་གྱི་སྡུག་བསྔལ་ཡིན། དེའི་ཕྱིར་སྡུག་
བསྔལ་བསལ་བྱ་ཡིན་ཏེ། རྐང་པའི་སྡུག་བསྔལ་ལག་པས་བསལ་དགོས་
པ་བཞིན། སེམས་ཅན་གྱིས་འདོད་རྒྱུ་བདེ་བ་འདོད་སྡུག་བསྔལ་མི་འདོད་
167



མཁན་ཆེན་ངག་གི་དབང་པོས་མཛད།
པ་ཡིན་པ་ལ། ཞེ་འདོད་དང་ལག་ལེན་ཕྱིན་ཅི་ལོག་ཏུ་གྱུར་པའི་སེམས་ཅན་
ལོང་བ་བཤེས་མེད་ཐང་སྟོང་དུ་འཁྱམས་པ་ལྟ་བུ་ཡིན་པས། ང་ཐེག་པ་ཆེན་
པོའི་བླ་མ་དང་ཆོས་དང་མཇལ་བས། ངས་ཁེ་ཉེན་ཤེས་པས། དེ་དག་སྡུག་
བསྔལ་རྒྱུ་འབྲས་གཉིས་དང་བྲལ་བར་གྱུར་ཅིག བྲལ་ན་ཅི་མ་རུང་། བྲལ་
བ་ཞིག་བདག་ངས་བྱ། བྲལ་བ་ཞིག་དཀོན་མཆོག་ལ་གསོལ་བ་འདེབས།
དེ་ལྟར་བསམ་པས་ཡིན་ན་རང་དང་གཞན་གྱི་སྡུག་བསྔལ་ལྷན་བསལ་བྱེད།
སྦྱོར་བས་ཡིན་ན་སྡུག་བསྔལ་ལྷན་བསལ་བྱེད་དགོས། དེ་ནི་སེམས་ཅན་གྱི་
མགོ་ན་ན་བྱང་ཆུབ་སེམས་དཔའ་རང་གི་སེམས་ན་བ་ཞིག་དགོས། སྦྱོར་
བས་ཡིན་ན། དཔེར་ན་ཁ་བ་ཞིག་གི་ནང་ནས་འགྲོ་བ་ལ་རང་ལ་ལྷམ་ཞིག་
ཡོད་གཞན་པ་དེ་ལ་མེད་ན་ལྷམ་ཡ་ལྷམ་ཡ་བྱས་ནས་འགྲོ་ནུས་པ་ཞིག་དགོས།
དེ་ནི་རྐང་ཡ་གཉིས་ཀྱིས་སྡུག་ལྷན་མྱོང་བྱེད། རྐང་ཡ་གཉིས་ཀྱིས་བདེ་བ་
ལྷན་མྱོང་བྱེད་པ་ཡིན། དེས་ན་སེམས་ཅན་གྱི་བདེ་བ་ངས་བ སྒྲུབ་དགོས།
སྡུག་བསྔལ་ངས་བསལ་དགོས། ངས་བལྟ་མ་དགོས་པར་རང་རང་གི་བདེ་
བ་མྱོང་བ་འདི། དཔེར་ན་ངའི་བུ་ཆུང་བ་དེས་མངོན་མཐོའི་བདེ་བ་མྱོང་།
འབྲིང་བས་ཉན་རང་གི་བདེ་བ་མྱོང་། ཆེ་བས་སངས་རྒྱས་ཀྱི་བདེ་བ་མྱོང་བ་
ལ་བདག་གིས་འབད་མ་དགོས་རྩོལ་མ་དགོས་པར་སེམས་ཅན་གྱིས་བདེ་བའི་
འབྲས་བུ་མྱོང་བ་ལ་དགའ་བ་བསྒོམ། རྒྱུ་དད་སོགས་ཐོབ་པ་ལ་དགའ་བ་
བསྒོམ་དགོས། འདི་ལྟ་བུའི་བདེ་སྐྱིད་འདི་མ་ཉམས་མ་གོད་པར་གོང་ནས་
གོང་དུ་འཕེལ་ན་ཅི་མ་རུང་སྙམ་སྟེ་བསམ་པའི་ངོས་ནས་དེ་ལྟར་དགའ་བ་
བསྒོམ༑ སྦྱོར་བའི་ངོས་ནས་ཀྱང་དེ་ལྟར་བདེ་བ་ལྷན་སྒྲུབ་བྱེད་དགོས། དེ་
168



༄༅། །སྙིང་ཐིག་སྔོན་འགྲོའི་ཟིན་བྲིས།
ལྟར་རྒྱས་པར་བྱེད་ན་ཚད་མེད་བཞི་ཚང་བའམ། བསྡུ་ན་བྱམས་སྙིང་རྗེ་
གཉིས་སམ། ཡང་ན་སྡུག་བསྔལ་དང་བྲལ་འདོད་ཀྱི་སྙིང་རྗེ་གཅིག་པུ་བསྒོམ།
དེ་ཀུན་རྫོབ་བྱང་ཆུབ་ཀྱི་སེམས་ཡིན། དོན་དམ་བྱང་ཆུབ་ཀྱི་སེམས་ནི་འཁོར་
གསུམ་པོ་སྣང་ལ་རང་བཞིན་མེད་པའི་དཔྱད་སྟོང་གི་ངེས་ཤེས་དྲངས། མདོར་
ན་ཨ་བུ་རིན་པོ་ཆེའི་ཞལ་ནས། སྐྱིད་ན་སྐྱ་ཀ་ཁྲ་མཉམ། སྡུག་ན་ཕོ་རོག་ནག་
མཉམ་ཞིག་དགོས་ཏེ། བདེ་བ་ལྷན་སྒྲུབ་དང་སྡུག་བསྔལ་ལྷན་བསལ་བྱེད་
དགོས་གསུངས། བདག་གཞན་མཉམ་པ་འདི་ལམ་གྱི་དུས་སུ་བསམ་སྦྱོར་
གཉིས་ཀས་མཉམ་པ་དང་། འབྲས་བུའི་དུས་སུ་བདག་གཞན་གྱི་ཆོས་ཐམས་
ཅད་མཉམ་པ་ཉིད་དུ་རྟོགས་པའི་ཐབས་ཡིན། དེས་ན་བདག་གཞན་ཐམས་
ཅད་ཆོས་ཉིད་སྟོང་པ་ཉིད་ཀྱི་ངོས་ནས་མཉམ། སྟོང་པ་སྣང་བའི་ངོས་ནས་
མཉམ༑ ཀུན་རྫོབ་སྣང་བའི་ངོས་ནས་མཉམ། སྣང་སྟོང་ཟུང་འཇུག་གི་སྒོ་
ནས་མཉམ་པ་ནི་མདོ་ལུགས་ཀྱི་མཉམ་པ་ཉིད་ཀྱི་དོན་བསྒོམ་པ་ཡིན། བདག་
གཞན་མཉམ་པ་ཉིད་དེ་ལེགས་པར་གོམས་པ་ན། བདག་གཞན་བརྗེ་བ་བྱང་
ཆུབ་ཀྱི་སེམས་བསྒོམ་དགོས། བདག་གཞན་བརྗེ་བ་ལ་ཐུག་ཚེ། ཨ་བུའི་
ཞལ་ནས། དཔེར་ན་ཕྱུགས་རྫི་མང་པོ་ཞིག་ལ་ཕྱིང་བ་ཞིག་ཡོད་ན། བདག་གཞན་
མཉམ་པའི་དུས་རང་གཙོ་བོར་བྱས་ཏེ་གྱོན་པའི་སྐབས་དང་འདྲ་ལ། བརྗེས་
པའི་དུས་སུ་གཞན་ཐམས་ཅད་ལ་ཕྱིང་བ་དེ་བསྐོན་ནས། རང་ཉིད་ཕྱིར་བུད་
དེ་ཆར་བའི་ནང་དུ་འདུག་པ་དང་འདྲ་གསུངས། དེས་ན་བདེ་བ་ལྷན་སྒྲུབ་
དང་སྡུག་བསྔལ་ལྷན་བསལ་འདོད་པ་བསྒོམ་དུས་སྐྱོན་ཅི་ཡོད་ན་རང་ཉིད་
གཙོ་བོ་ལྟ་བུར་བསྒོམ་པ་ཡིན་ལ། ད་བདག་འཛིན་གྱི་འགོང་པོ་འདི་འགོང་
169



མཁན་ཆེན་ངག་གི་དབང་པོས་མཛད།
བཀར་བྱེད་དགོས། བདག་གཞན་བརྗེས་པའི་བསམ་པ་ལ་འགོང་རྫོང་གི་
ཆོ་ག་ཞེས་བཏགས་དགོས། དེ་བསྒོམ་པ་ལ་དང་པོ། སྔོན་དུ་མར་ཤེས་དྲིན་
དྲན་དྲིན་གཟོ་འདོད་ཀྱི་རྟོག་པ་བསྐྱེད་དེ་དེའི་མཚམས་སུ་བསྒོམ་དགོས།
ད་མ་འདིས་དང་པོ་རང་ལ་གྱོན་རྒྱུ་མེད་པ་ལ་གོས་ལེབ་གཅིག་ལོན་ན་ཡང་བུ་ལ་
བྱིན། ཟས་ཟ་རྒྱུ་མེད་པ་ལ་ཟས་བཟང་པོ་ཅུང་ཟད་ཅིག་ཡོ ད་པ་དེ་བུ་
ལ་བྱིན། ནོར་དང་ལོངས་སྤྱོད་ཐམས་ཅད་ཕངས་པ་མེད་པར་བུ་ལ་བྱིན་ཏེ་
བུ་འཁོར་ལོས་བསྒྱུར་བའི་རྒྱལ་སྲིད་ལ་བཀོད་ཀྱང་ཆེ་སོང་སྙམ་པ་མེད་པར་བདེ་
སྐྱིད་བདེ་བའི་དངོས་པོ་ཐམས་ཅད་ཀྱི་ཤས་བུ་ལ་བསྐོར། སྡུག་སྡིག་
གཏམ་ངན་ལ་སོགས་པའི་སྡུག་བསྔལ་གྱི་ཤས་ཐམས་ཅད་མ་རང་གིས་བླངས་
ཏེ༑ གྱོང་དང་བུབ་ཁ་ཐམས་ཅད་མ་རང་གིས་བླངས། ཁེ་དང་རྒྱལ་ཁ་ཐམས་
ཅད་བུ་ལ་བྱིན་པ་ཡིན་ན། ད་ནི་བུ་ངའི་རེས་ལ་བབ་སྟེ། མ་རྒན་གྱི་སྡུག་
བསྔལ་ངས་བསལ་དགོས་པས། སྙིང་རྗེ་ཆེན་པོས་ལེན་པ་ནི། མ་འདི་སྐྱིད་ཀྱི་
ཡོད་ཀྱི་དང་། སྡུག་གི་ཡོད་གི་བསམ་ན། སྐྱིད་རྒྱུ་མེད་སྡུག་གི་ཡོད་དེ། ཚེ་
འདིའི་སྐྱེ་རྒ་ན་འཆིའི་སྡུག་བསྔལ་གྱིས་དེད་བར་དོའི་སྡུག་བསྔལ་གྱིས་མཚམས་
སྦྱར༑ ཡང་སྲིད་སྐྱེ་བ་ཕྱི་མའི་སྡུག་བསྔལ་གྱིས་བསུ་མ་བྱས་ཏེ་འབྲས་བུ་སྡུག་
བསྔལ་གསུམ་གྱིས་གདུང་གི་ཡོད་པ་དང༌། རྒྱུ་ཆགས་སྡང་རྨོངས་གསུམ་དང་།
དེས་བསྐྱེད་པའི་ལས་མི་དགེ་བ་བཅུ་ལྟ་བུའི་སྡུག་བསྔལ་རྒྱུ་འབྲས་གཉིས་དང་
བྲལ་བར་གྱུར་ཅིག བྲལ་ན་ཅི་མ་རུང་། བྲལ་བ་ཞིག་བདག་ངས་བྱ། སྡུག་
བསྔལ་རྒྱུ་འབྲས་གཉིས་པོ་དེ་དང་བྲལ་བ་ཞིག་དཀོན་མཆོག་ལ་གསོལ་བ་
འདེབས་དགོས་ཏེ། ཀྱེ་མ་ཀྱི་ཧུད་དཀོན་མཆོག་ཐུགས་རྗེ་ཅན་སོགས་དང༌།
170



༄༅། །སྙིང་ཐིག་སྔོན་འགྲོའི་ཟིན་བྲིས།
བླ་མ་རྒྱལ་བ་འགྲོ་བའི་མགོན་སོགས་དང་། དཔའ་བོ་ཁྱོད་ལ་ཐུགས་རྗེའི་
སྟོབས་མངའ་ཞིང་སོགས་ཀྱིས་འདོད་པའི་དོན་ལ་གསོལ་བ་འདེབས། དེ་ལྟ་
བུའི་འཕོ་བ་རྒྱང་འཕེན་བྱས་པ་ཞིག་གིས་མི་ཕན་ཏེ། མ་དྲིན་མོ་ཆེའི་སྡུག་
བསྔལ་རྒྱུ་འབྲས་གཉིས་པོ་དེ་ད་ལྟ་ཉིད་མྱུར་བ་ཉིད། འདུག་ས་འདི་རུ།
གདན་ས་འདི་རུ་བདག་ལ་སྨིན་པར་གྱུར་ཅིག སྨིན་ན་ཅི་མ་རུང་། སྨིན་པ་
ཞིག་བདག་ངས་བྱ། སྨིན་པ་ཞིག་སྐྱབས་བསླུ་བ་མེད་པའི་དཀོན་མཆོག་གསུམ་
པོ་ཁྱེད་ཀྱི་ཐུགས་རྗེའི་མཐུ་དང་ནུས་པ་མ་ཆུང་སྙམ་དུ་གསོལ་བ་འདེབས།
ངའི་ད་ལྟའི་བདེ་བ་ཅུང་ཟད་པོ་འདི་ནས་བཟུང་གནས་སྐབས་རྒྱལ་སྲས་བྱང་
ཆུབ་སེམས་དཔའི་བདེ་བ་དང་མཐར་ཐུག་རྫོགས་པའི་སངས་རྒྱས་ཀྱི་གོ་འཕང་
གི་བར་གྱི་བདེ་བ་ཐམས་ཅད་མ་དྲིན་མོ་ཆེ་འདིའི་རྒྱུད་ལ། ད་ལྟ་ཉིད། མྱུར་
བ་ཉིད། འདུག་ས་འདི་རུ། གདན་ས་འདི་རུ་སྨིན་པར་གྱུར་ཅིག སྨིན་ན་ཅི་
མ་རུང་། སྨིན་པ་ཞིག་བདག་ངས་བྱ། སྨིན་པ་ཞིག་དཀོན་མཆོག་ལ་གསོལ་
བ་འདེབས། སྐབས་སུ་དམིགས་པ་གོམས་སླ་བའི་ཆེད་དུ་རླུང་གི་རྟ་ལ་བསྐྱོན་
པ་ནི། མ་རྒན་གྱི་སྡུག་བསྔལ་རྒྱུ་འབྲས་གཉིས་པོ་རླུང་ནག་པོའི་རྣམ་པས་ཚུར་
དབུགས་དབྱུང་བ་དང་མཉམ་དུ་བདག་གི་རླུང་ནང་དུ་རྔུབ་པ་དང་ལྷན་ཅིག་
སྣ་ནང་ནས་ཚུར་ཞུགས་ཏེ་བདག་སྡུག་བསྔལ་རྒྱུ་འབྲས་གཉིས་དང་ལྡན།
མ་རྒན་སྡུག་བསྔལ་རྒྱུ་འབྲས་གཉིས་པོ་དང་བྲལ་ཏེ། དཔེར་ན་ཉི་མ་སྒྲ་གཅན་
གྱི་གནོད་པ་ལས་གྲོལ་བ་བཞིན་དུ་གྱུར་པར་བསམ། དེ་ལྟར་ཨ་མའི་སྡུག་བསྔལ་
ངའི་སྟེང་དུ་ལེན་དགོས་བསམ་པས་ཡིན་ན་ཨ་མའི་སྡུག་བསྔལ་ངས་ལེན་
བསམ༑ སྦྱོར་བས་ཡིན་ན་ཨ་མའི་སྡུག་བསྔལ་བསལ་དགོས་སྙམ་དུ་ཡང་
171



མཁན་ཆེན་ངག་གི་དབང་པོས་མཛད།
ནས་ཡང་དུ་བསམ། དེ་ནས་བྱམས་པ་ཆེན་པོས་གཏོང་བ་ནི། ཨ་མ་མངོན་
མཐོ་དང་ངེས་ལེགས་ཀྱི་བར་གྱི་བདེ་བ་དང་ལྡན་པར་གྱུར་ཅིག ལྡན་ན་ཅི་
མ་རུང་། ལྡན་པ་ཞིག་བདག་ངས་བྱ་སྙམ། ལྡན་པའི་ཆེད་དུ་གསོལ་བ་གདབ།
བདེ་བའི་རྒྱུ་དད་ངེས་འབྱུང་བྱང་ཆུབ་ཀྱི་སེམས་རིན་པོ་ཆེ་དང་ལྡན་པར་གྱུར་
ཅིག ལྡན་ན་ཅི་མ་རུང་། ལྡན་པ་ཞིག་ངས་བྱ། ལྡན་པའི་ཆེད་དུ་གསོལ་བ་
གདབ༑ དེ་ལྟ་བུས་ཀྱང་མི་ཕན་ཏེ་བདག་གི་ལུས་ཀྱི་བདེ་བ་དང་སེམས་ཀྱི་
བདེ་བ་སོགས་བདེ་བའི་འབྲས་བུ་མངོན་མཐོ་ངེས་ལེགས་ཀྱི་བར་གྱི་བདེ་བ་
དང༌༑ དེའི་རྒྱུ་དད་ངེས་འབྱུང་བྱང་ཆུབ་ཀྱི་སེམས་རིན་པོ་ཆེ་རྣམ་པ་གསུམ་སྟེ་བདེ་
བ་རྒྱུ་འབྲས་གཉིས་པོ་དེ་མ་རྒན་ལ་བྱིན་པ་ཡིན། བསྔོས་པ་ཡིན་པས།
བུས་བྱིན་མས་ཐོབ་པར་བསམ་ལ་རླུང་གི་རྟ་ལ་བསྐྱོན་དགོས་ཏེ། བདག་གི་
ཚེ་བསོད་ནམས་ཁ་རྗེ་དབང་ཐང་ལུས་ལོངས་སྤྱོད། བདེ་སྐྱིད་བདེ་བའི་དངོས་
པོ་ཐམས་ཅད་རླུང་དཀར་པོའི་རྣམ་པར་བསང་དུད་ཆད་པ་བཞིན་སྣ་བུག་ནས་
ཐོན་ཏེ་རླུང་ཕྱིར་འགྲོ་བ་དང་མཉམ་དུ་མས་རླུང་ནང་དུ་རྔུབ་པ་དང་ཆབས་
ཅིག བདག་བདེ་བ་རྒྱུ་འབྲས་གཉིས་དང་བྲལ། མ་རྒན་བདེ་བ་རྒྱུ་འབྲས་
གཉིས་དང་ལྡན་ཏེ་དཔེར་ན་ལུས་ལ་གོས་གྱོན་པ་བཞིན་ཐོབ་པར་བསམ།
དེ་ལྟར་བསམ་པས་ཡིན་ན་མ་རྒན་ལ་བདེ་བ་རྒྱུ་འབྲས་གཉིས་བསྒྲུབ། སྦྱོར་
བས་ཡིན་ན་བདེ་བའི་ཤས་ཕྲ་མོ་ནས་མ་རྒན་ལ་བསྒྲུབ་དགོས། དེ་ནས་རང་
གི་ཕ་དང་སྤུན་ཟླ་སོགས་ལ་རིམ་གྱིས་བྱམས་པ་བསྒོམ་སྟེ་གནས་སྐབས་
མངོན་མཐོ་སོགས་ནས་མཐར་ཐུག་ངེས་ལེགས་ཀྱི་བར་གྱི་བདེ་བ་དང་ལྡན་
འདོད་དང༌། དེ འི་རྒྱུ་དད་སོ གས་དང་ལྡན་པར་གྱུར་ཅིག་སོགས་དང༌།
172



༄༅། །སྙིང་ཐིག་སྔོན་འགྲོའི་ཟིན་བྲིས།
རང་གི་ལུས་ལོངས་སྤྱོད་དགེ་རྩ་དང་བཅས་པ་གཏོང་བ་རྣམས་བསྒོམ། ཐུན་
གྱི་མཇུག་ཏུ་ནམ་མཁས་གར་ཁྱབ་ཀྱི་སེམས་ཅན་གྱི་ལུས་ཀྱི་ན་ཚ། སེམས་
ཀྱི་སྡུག་བསྔལ། བསམ་པའི་བར་ཆད། སྡིག་ལྟུང་། སྒྲིབ་པ་ཐམས་ཅད་
བདག་གི་རྒྱུད་ལ་ད་ལྟ་ཉིད་མྱུར་བ་ཉིད་དུ་སྨིན་པར་གྱུར་ཅིག་སོགས་འབྲེལ་
བ་གསུམ་ལྡན་དཀོན་མཆོག་ལ་གསོལ་འདེབས་བཅས་བྱ། དེ་ནས་སེམས་
ཅན་གྱི་སྡིག་ལྟུང་ཐམས་ཅད་རླུང་ནག་པོ་ཞིག་གི་རྣམ་པར་རང་གི་སྣ་བུག་
ནས་ཞུགས། སྙིང་ནང་གི་བདག་གཅེས་འཛིན་གྱི་འགོང་པོ་དེ་ལ་སིབ་སིབ་
ཐིམ་པས་སྣམ་བུ་ཚོས་ལ་བཅུག་པ་ལྟར་སྡུག་བསྔལ་རྒྱུ་འབྲས་གཉིས་དང་
ལྡན་པར་བསམ། སེམས་ཅན་ཐམས་ཅད་ལ་གཅེས་པར་བལྟ། ཕངས་པར་
བལྟ༔ དམར་བར་བལྟ། དགའ་བར་བལྟ། དགོས་པར་བལྟ། མེད་ཐབས་
མེད་པར་བལྟ། དེའི་མཐའ་ལ་དམིགས་པ་གོམས་སླ་བའི་ཆེད་དུ་རླུང་གི་རྟ་ལ་
བསྐྱོན་པ་སོགས་འདྲ། དགའ་བ་བསྒོམ་དགོས་ཏེ་བསམ་པས་ཡིན་ན་ངེད་མ་
བུ་གཉིས་ཀྱི་མའི་བདེ་བ་ལ་བུས་ཕྲག་དོག་བྱེད་པའི་ཐབས་མེད་པས་དགའ་
བ་བསྒོམ། སྦྱོར་བས་ཡིན་ན་བདེ་བ་བསྒྲུབ་པ་ལས་ཕྲག་དོག་གི་བསམ་
པས་ཀུན་ནས་བསླངས་ཏེ་སྡུག་བསྔལ་སྦྱོར་བའི་ཐབས་མེད་པས་བདེ་བ་
བསྒྲུབ་དགོས། བདག་རང་འདོད་སྒྲུབ་པའི་བསམ་སྦྱོར་འདི་ལ་མི་གཅེས་རྒྱུ།
མི་དམར་རྒྱུ། མི་ཕངས་རྒྱུ། མི་དགའ་བར་ལྟ། དགོས་པ་མེད་པར་བལྟ་ཞིང་
བདག་དོན་སྒྲུབ་པའི་བསམ་སྦྱོར་གྱི་འགོང་པོ་འདི་འགོང་བཀར་བྱེད་དགོས།
སེམས་ཅན་ཐམས་ཅད་བདེ་བ་དང་ལྡན་པར་གྱུར་ཅིག་སོགས་འབྲེལ་བ་
གསུམ་ལྡན་གསོལ་འདེབས་བཅས་བསྒོམས་ནས། བསམ་པའི་སྟེང་ནས་
173



མཁན་ཆེན་ངག་གི་དབང་པོས་མཛད།
བདག་གི་ཚེ་བསོད་ནམས། ཁ་རྗེ་དབང་ཐང་ལུས་ལོངས་སྤྱོད་བདེ་སྐྱིད་བདེ་
བའི་དངོས་པོ་ཐམས་ཅད་སེམས་ཅན་ཐམས་ཅད་ལ་བསྔོས་ནི་ཡིན། བྱིན་
ནི་ཡིན། བཏང་ནི་ཡིན་པས་ཐོབ་པར་གྱུར་ཅིག་སོགས་བསམ། ཡང་རླུང་
གི་རྟ་ལ་བསྐྱོན། དེ་ལྟར་བསམ་སྦྱོར་གཉིས་ཀས་བསྒྲུབ་དགོས། བདག་
གཞན་བརྗེ་བའི་རྩ་བ་ཁེ་དང་རྒྱལ་ཁ་སེམས་ཅན་ལ་བྱིན། གྱོང་དང་བུབ་ཁ་
རང་གིས་ལེན་པར་འདུ་ཞིང་དེ་བྱང་ཆུབ་ཀྱི་སེམས་ཡིན་ལ་དེ་ལ་ཟུར་གཉིས་
ཚང་བ་དགོས་པས། སྙིང་རྗེ་ཆེན་པོས་ལེན་པ་ནི་སྙིང་རྗེས་སེམས་ཅན་ལ་
དམིགས་པ་ཟུར་དང་པོ་ཡིན། བྱམས་པ་ཆེན་པོས་གཏོང་བ་ཤེས་རབ་ཀྱིས་
རྫོགས་བྱང་ལ་དམིགས་པ་ཡིན་པས་དེ་ལ་བཞི་ལས། དང་པོ་ངར་འཛིན་བརྗེ་
བ་ནི་སེམས་ཅན་ཐམས་ཅད་ང་ཡིན་ཞེས་མཐོ་རིས་གསུམ་ལུས་ཀྱི་སྟོད་དང༌།
ངན་སོང་གསུམ་ལུས་ཀྱི་སྨད་ཡིན་པར་ངར་འཛིན་དགོས། ཡང་ན་སེམས་
ཅན་ཐམས་ཅད་ངའི་མ་ཡིན། ང་བུ་ཡིན་པས། སེམས་ཅན་ཐམས་ཅད་ངའི་
མ་ཡིན་ཞེས་ང་ཡིར་བར་འཛིན་དགོས། གཉིས་པ་གཅེས་འཛིན་བརྗེ་བ་ནི་
སྔར་བདག་གཅེས་པར་འཛིན་པའི་བསམ་པ་དེ་དོར་ནས། ད་སེམས་ཅན་
ཐམས་ཅད་གཅེས་པར་བལྟ། དམར་བར་བལྟ། དགའ་བར་བལྟ། དགོས་
པར་བལྟ། མེད་ཐབས་མེད་པར་བལྟ། གསུམ་པ་བདེ་སྡུག་བརྗེ་བ་སྔར་ཁེ་
དང་རྒྱལ་ཁ་ཐམས་ཅད་བདག་རང་ལ་བསྐོར། གྱོང་དང་བུབ་ཁ་ཐམས་ཅད་
གཞན་ལ་བསྐོར། དྲོ་དྲོ་ཐམས་ཅད་རང་ལ་གླན། འཁྱག་འཁྱག་ཐམས་
ཅད་མི་ལ་བྱིན་པས་ད་ནི་ཉི་མ་དེ་རིང་ནས་ཁེ་དང་རྒྱལ་ཁ་ཐམས་ཅད་གཞན་
ལ་བྱིན། གྱོང་དང་བུབ་ཁ་ཐམས་ཅད་བདག་རང་གིས་ལེན། དྲོ་དྲོ་ཐམས་
174



༄༅། །སྙིང་ཐིག་སྔོན་འགྲོའི་ཟིན་བྲིས།
ཅད་མི་ལ་བྱིན། འཁྱག་འཁྱག་ཐམས་ཅད་རང་ལ་བསྐོར་ཏེ་མདོར་ན་བདེ་
སྐྱིད་བདེ་བའི་དངོས་པོ་ཐམས་ཅད་སེམས་ཅན་གཞན་ལ་བྱིན། གཞན་གྱི་
སྡུག་བསྔལ་ཐམས་ཅད་བདག་རང་གི་སྟེང་དུ་བླངས་པ་ཡིན། རླུང་གི་རྟ་ལ་
བསྐྱོན་པ་སོགས་སྔར་བཞིན་ཡིན། བདག་མེད་ལ་བདག །ང་མེད་ལ་ངར་
འཛིན་པ་འདི། འཛིན་དོན་མེད་པ་ཞིག་ཡིན། བདག་གི་སེམས་ནི་སྐྱེ་བ་སྔོན་
མའི་ལྷ་ལ་སོགས་པའི་རྣམ་ཤེས་འཁྱམས་པོ་ཞིག་ཡིན་ལ། ལུས་ཀྱི་རྒྱུ་ལ་
བསམ་ན། སྐྱེ་བ་སྔོན་མའི་རྒྱུ་དགེ་བ་དང་མི་དགེ་བའི་རྒྱུ་དང་། རྐྱེན་ཕ་མའི་
ཁུ་ཁྲག་གི་བར་དུ་རླུང་སེམས་ཞུགས་པ་ཡིན་པས། སེམས་འདི་ཡང་གཞན་
གྱི་སེམས་ཞིག་ཡིན། ལུས་འདི་ཡང་གཞན་གྱི་ལུས་ཞིག་ལ་ངར་བཟུང་བ་
ཡིན་པས། སྔོན་དང་ད་ལྟ་དང་ཕྱིན་ཆད་གསུམ་ལ་ངར་བཟུང་བ་ཐོག་མ་
མེད་པ་ནས་གོམས་པས་དེས་ན་འཇིག་རྟེན་ཆོས་བརྒྱད་ཀྱི་མཐུན་ཕྱོགས་རྙེད་
བསྟོད་སྙན་གྲགས་བཞི་རང་ལ་བསྐོར་ནས་ཁེ་དང་རྒྱལ་ཁ་རང་ལ་བསྐོར།
གྱོང་དང་བུབ་ཁ་གཞན་ལ་བྱིན་པ་ཡིན་འཇིག་རྟེན་ཆོས་བརྒྱད་ཀྱི་མི་མཐུན་ཕྱོགས།
མ་རྙེད་པ་མི་བསྟོད་པ། གྲགས་པ་མ་ཡིན་པ། སྙན་པ་མ་ཡི ན་པ་
བཞི་པོ་གཞན་ལ་བསྐོར་བའི་སྐྱོན་གྱིས་ད་ལྟའི་བར་དུ་འཁྱམས་པ་ཡིན་པས།
ད་ནི་དེ་ལྟ་བུ་བྱེད་མི་ཉན་པར་བདག་རང་དོན་སྒྲུབ་པའི་སྐྱོན་ནི་གོ་ཞིང་རིག་སྟེ་
མཐོང་བ་ཡིན། བདག་གཞན་ཡིན་པར་གོ །གཞན་བདག་ཡིན་པར་གོ་བས།
བདག་གཞན་དུ་བཞག གཞན་ལ་བདག་ཏུ་བཟུང་ནས་ཁེ་དང་རྒྱལ་ཁ་གཞན་
ལ་བྱིན། གྱོང་དང་བུབ་ཁ་རང་གིས་བླངས་དགོས། དེ་ལྟར་བྱས་ན་སེམས་
ཅན་འདི་རྣམས་ཀྱི་སྐུ་དྲིན་གྱིས་སྐྱེ་བ་ཚེ་རབས་ཐམས་ཅད་དུ་དལ་འབྱོར་བཅོ་བརྒྱད་
_175



མཁན་ཆེན་ངག་གི་དབང་པོས་མཛད།
དང་ལྡན་པའི་མི་ལུས་ཐོབ་པ་དང་མཐར་ཐུག་རྫོ གས་པའི་སངས་རྒྱས་
ཀྱི་གོ་འཕང་ཐོབ་པ་ཡིན། བདག་རང་འདོད་ཡིད་བྱེད་འདི་གོམས་པས། དེའི་
སྐྱོན་གྱིས་སྐྱེ་བ་ཐོག་མ་མེད་པ་ནས་ད་ལྟའི་བར་དུ་འཁྱམས་ཤིང་ད་དུང་ཡང་
ཐ་མ་མེད་པའི་བར་དུ་འཁྱམ་དགོས་པ་ཡིན་པས། གཞན་གཅེས་པར་བཟུང་
བ་དང་རང་གཅེས་པར་བཟུང་བའི་སྐྱོན་དང་ཡོན་ཏན་ལ་བསམ་དགོས། ད་
ནི་ཚིག་གི་རྟ་ལ་བསྐྱོན་ནས་སྦྱང་དགོས་ཏེ། སྐྱིད་ན་བདེ་བ་ཚོགས་སུ་བསྔོ། །
ཕན་བདེས་ནམ་མཁའ་གང་བར་ཤོག །སྡུག་ན་གཞན་གྱི་སྡུག་བསྔལ་ཁུར། །
སྡུག་བསྔལ་གྱི་རྒྱ་མཚོ་སྐེམ་པར་ཤོག །ཅེས་དང་། མཁའ་མཉམ་འགྲོ་བའི་
སྡུག་བསྔལ་རྒྱུ་དང་བཅས། །བྲལ་ནས་བདག་གི་རྒྱུད་ལ་སྨིན་གྱུར་ཅིག །
བདག་གི་ཕན་བདེ་དགེ་ཚོགས་མ་ལུས་པ། །མ་གྱུར་འགྲོ་བར་ཐོབ་ནས་
སངས་རྒྱས་ཤོག །ཅེས་པ་འདི་དག་ཟ་ཉལ་འགྲོ་འདུག་ལ་སོགས་སྤྱོད་ལམ་
ཐམས་ཅད་དུ་ཚིག་གིས་སྦྱང་དགོས། ཡང་ཡུལ་གསུམ་དུག་གསུམ་དགེ་རྩ་
གསུམ་ཞེས་པས། བདེ་བ་རྒྱུ་འབྲས་གཉིས་དང་། སྡུག་བསྔལ་རྒྱུ་འབྲས་
གཉིས་དང་ཁྱད་པར་དམ་ཚིག་ཉམས་ཆག་སོགས་བྱུང་ན་དེ་ལ་མི་འདོད་པ་ཐམས་
ཅད་སྤང་ནས། བྱང་ཆུབ་སེམས་དཔའ་ཐབས་ལ་མཁས་པས་ཐམས་
ཅད་ལམ་དུ་ཁྱེར་དགོས། དེ་ཡང་སྐྱིད་རྒྱུ་འབྲས་གཉིས་བྱུང་ན་བྱང་ཆུབ་སེམས་
ཀྱི་ངོ་བོར་ལམ་དུ་ཁྱེར་ནས་བདེ་བ་རྒྱུ་འབྲས་གཉིས་ཀ་བྱམས་པ་ཆེན་པོས་
གཏོང་བ་དང་། སྡུག་བསྔལ་རྒྱུ་འབྲས་གཉིས་བྱུང་ན་བྱང་ཆུབ་ལམ་གྱི་བར་
ཆད་དུ་མི་འགྲོ་བ་སྙིང་རྗེ་ཆེན་པོས་ལེན་པའི་སྒོ་ནས་སྐྱིད་སྡུག་གཉིས་ཀ་ལམ་
གྱི་ངོ་བོར་འགྱུར་བའི་ཐབས་ལ་འབད། དེ་ཡང་བདེ་བ་རྒྱུ་འབྲས་གཉིས་
176



༄༅། །སྙིང་ཐིག་སྔོན་འགྲོའི་ཟིན་བྲིས།
སེམས་ཅན་ཐམས་ཅད་ལ་བྱིན་ནས་འཇིག་རྟེན་ཆོས་བརྒྱད་ཀྱི་མཐུན་ཕྱོགས་
བཞི་བཏང་དགོས། སྡུག་རྒྱུ་འབྲས་གཉིས་བླངས་ནས་འཇིག་རྟེན་ཆོས་བརྒྱད་
ཀྱི་མི་མཐུན་ཕྱོགས་བཞི་ལེན་དགོས། ལོག་གནོན་ནི། མི་བདེ་བ་རང་གི་
མགོ་ན་བ་ཙམ་གྱི་སྡུག་བསྔལ་ཕྲ་མོ་རེ་མྱོང་བ་ཚུན་ཆད་ཀྱི་སྟེང་དུ། སེམས་
ཅན་ཐམས་ཅད་ཀྱི་སྲིད་པ་ཁམས་གསུམ་འཁོར་བའི་སྡུག་བསྔལ་ཐམས་ཅད་
དེའི་སྟེང་དུ་བླངས་ནས་ངའི་མགོ་ན་བ་འདིས་སེམས་ཅན་ཐམས་ཅད་ཀྱི་སྡུག་
བསྔལ་མྱོང་བའི་གོ་ཆོད། ན་ན་སེམས་ཅན་གྱི་ན་གོ་ཆོད། ཚ་ན་སེམས་ཅན་
གྱི་ཚ་གོ་ཆོད། ཤི་ན་སེམས་ཅན་གྱི་ཤི་གོ་ཆོད་པར་ཤོག་སྙམ་དུ་སྡུག་བསྔལ་
གྱི་འབྲས་བུ་དང༌། རྒྱུ་ཆགས་སྡང་རྨོངས་གསུམ་གྱི་རྟོག་པ་སྐྱེ་བའི་ཚེ་དེ་བྱང་
ཆུབ་སེམས་ཀྱིས་ཟིན་པར་བྱས་ཏེ་དོན་ཐོག་ལ་འཇོག་པ་ཡིན་ཏེ་རང་གི་རྒྱུད་
ཀྱི་ཆགས་སོགས་ཀྱི་རྟོག་པ་དང་པོ་དྲན་ཏེ་སློང་བར་བྱས་ནས་དེའི་སྟེང་དུ་
སེམས་ཅན་ཐམས་ཅད་ཀྱི་རྒྱུད་ཀྱི་འདོད་ཆགས་ཞེ་སྡང་གཏི་མུག་ལ་སོགས་མི་
དགེ་བའི་རྟོག་པ་དེས་ཀུན་ནས་བསླངས་པའི་ལས་མི་དགེ་བ་ལ་སོགས་པའི་སྡུག་
བསྔལ་གྱི་རྒྱུ་ཐམས་ཅད་བདག་གི་འདོ ད་ཆགས་ལ་སོགས་པའི་རྟོག་
པ་འདིས་གོ་ཆོད། སེམས་ཅན་ཐམས་ཅད་ཀྱི་འདོད་ཆགས་ཀྱི་རྟོག་པ་བདག་
ལ་སྨིན། ཞེ་སྡང་གཏི་མུག་ལ་སོགས་པའི་རྟོག་པ་བདག་གི་རྟོག་པ་འདིས་
གོ་ཆོད། བདག་གི་རྒྱུད་ལ་སྨིན། སེམས་ཅན་ཐམས་ཅད་འབྲས་བུ་སྡུག་
བསྔལ་དང༌། རྒྱུ་ཆགས་སྡང་རྨོངས་སོགས་དང་བྲལ་ནས། དེ་དག་ཐམས་
ཅད་བདག་ལ་སྨིན་པར་ཤོག་ཅིག འདིས་སེམས་ཅན་དེ་དག་གི་སྡུག་བསྔལ་
རྒྱུ་འ:ས་གཉིས་ཀྱི་གོ་བཅད་ནས་ན་བས་གོ་ཆོད། ཚ་བས་ཚ་གོ་ཆོད། ཤི་
177



མཁན་ཆེན་ངག་གི་དབང་པོས་མཛད།
ན་ཤི་གོ་ཆོད། སྡུག་ན་སྡུག་གོ་ཆོད་པར་ཤོག་སྙམ་དུ་རང་རྒྱུད་ལ་བླང་།
ཡང་བྱང་ཆུབ་སེམས་དཔའ་འབྲེལ་ཚད་དོན་ལྡན་བཟང་འབྲེལ་ཚེ་གཅིག་གིས་
སངས་རྒྱས། ངན་འབྲེལ་འཁོར་བ་མཐའ་ཅན་ཞིག་འོང་དགོས་པས། སྔར་
གྱི་གཏོང་ལེན་དེའི་སྟེང་ལ་སེམས་ཅན་ཐམས་ཅད་བདེ་བ་ཐོབ་པའི་ཚོགས་
ཆས་དང༌། སྡུག་བསྔལ་བསལ་བའི་ཆ་རྐྱེན་དུ་རང་གི་ཡོངས་སུ་བཟུང་བའི་
གཞི་གསུམ་པོ་བཏང་དགོས་ཏེ། དེ་ཡང་དང་པོ་བདག་གི་ད་སྔོན་གྱི་ལུས་
ཐམས་ཅད་དོན་མེད་ཆུད་ཟོས་སུ་སོང་བ་ཡིན་ན། ད་ནི་ཉི་མ་དེ་རིང་ནས་
མཐར་ཐུག་རྫོགས་པའི་སངས་རྒྱས་ཀྱི་གོ་འཕང་ཞིག་ཐོབ་རྒྱུ་ཡོད་ལ་དེ་བར་
གྱི་ཆེ་ཆེ་ནས་ཚངས་པ་དང་བརྒྱ་བྱིན། ཆུང་ཆུང་ནས་གྲོག་སྦུར་ཕྲ་མོ་ཡན་
ཆད་ཀྱི་ལུས་མཐོ་དམན་གང་དང་གང་བླངས་པ་དེ་དག་ལ་བཟང་པོ་དད་པ་དག་
སྣང་གིས་འབྲེལ་བ་ངན་པ་ཆགས་སྡང་རྨོངས་གསུམ་གྱིས་འབྲེལ་བའི་སེམས་
ཅན་རྣམས་ཀྱིས་གཟུགས་མིག་གིས་མཐོང་བ། སྒྲ་དང་སྐད་རྣ་བས་ཐོས་པ།
ཐ་ན་རོ་རུལ་བའི་དྲི་ཙམ་མྱོང་བ། ལུས་ཀྱིས་རེག་པ། ཡིད་ལ་བསམ་པ་དེ་
དག་ཐམས་ཅད་ཀྱི་ནད་ཅན་གྱི་ནད་ཞི། གདོན་ཅན་གྱི་གདོན་ཞི། ལུས་ཀྱི་
ན་ཚ། སེམས་ཀྱི་སྡུག་བསྔལ། བསམ་པའི་བར་ཆད་མདོར་ན་སྲིད་པ་ཁམས་
གསུམ་འཁོར་བའི་སྡུག་བསྔལ་ཐམས་ཅད་ཞི་བ་དང༌། ཡང་སྡུག་བསྔལ་
དེའི་རྒྱུ་འདོད་ཆགས་ཞེ་སྡང་གཏི་མུག་ལ་སོགས་པའི་ཉོན་མོངས་པ། དེའི་
ཀུན་ནས་བསླངས་པའི་མི་དགེ་བ་ཐམས་ཅད་ཞི་ཞིང་མདོར་ན་སྡུག་བསྔལ་རྒྱུ་
འབྲས་གཉིས་པོ་དང་བྲལ་བར་བྱེད་ནུས་པས་སྨོན་ལམ་འདེབས། ཡང་
རང་གི་ལུས་མཐོང་ཐོས་དྲན་རེག་ཐམས་ཅད་ཀྱི་རྒྱུད་ལ་བདེ་བའི་འབྲས་བུ་
178



༄༅། །སྙིང་ཐིག་སྔོན་འགྲོའི་ཟིན་བྲིས།
མངོན་མཐོ་ལྷ་མིའི་བདེ་བ་ནས་རྫོགས་པའི་སངས་རྒྱས་ཀྱི་བར་གྱི་བདེ་བ།
དེའི་རྒྱུ་དད་པ་ངེས་འབྱུང་བྱང་ཆུབ་ཀྱི་སེམས་རིན་པོ་ཆེ་རྣམ་པ་གསུམ་པོ་སྐྱེ་བར་
སྨོན་ལམ་གདབ། དེ་ནས་ལོངས་སྤྱོད་ལ་ཡང་སྔོན་གྱི་དུས་ཀྱི་ལོངས་
སྤྱོད་རྣམས་གྲོན་འཛར་སོང་ནས་དོན་མེད་པ་ཡིན་ལ། ད་ཉི་མ་དེ་རིང་ནས།
དམའ་སྤྲང་པོ་བེར་ག་འཛིན་པ་ནས། མཐར་ནམ་མཁའ་མཛོད་ཀྱི་ལོངས་
སྤྱོད་ཀྱི་བར་གྱི་ལོངས་སྤྱོད་ཆེ་ཕྲ་ཐམས་ཅད་ལ་བཟང་པོ་དད་པ་དག་སྣང་གིས་
འབྲེལ་བ། ངན་པ་ཆགས་སྡང་རྨོངས་གསུམ་གྱིས་འབྲེལ་བ་བཟང་འབྲེལ་
དང་ངན་འབྲེལ་ཅི་བྱེད་པའི་དབང་པོ་དྲུག་གི་ཡུལ་ལ་མཐོང་ཐོས་སོགས་ཀྱི་སྡུག་
བསྔལ་རྒྱུ་འབྲས་གཉིས་ཞི། ནད་ཅན་གྱི་ནད་ཞི། གདོན་ཅན་གྱི་གདོན་
ཞི༑ ལུས་ཀྱི་ན་ཚ་ཞི། སེམས་ཀྱི་སྡུག་བསྔལ་བསམ་པའི་བར་ཆད་ཞི་བ་
དང་༑ སྡུག་བསྔལ་གྱི་རྒྱུ་ ཆགས་སྡང་རྨོངས་གསུམ་གྱི་རྟོག་པ་ཞི་བ་དང་།
བདེ་བའི་འབྲས་བུ་མངོན་མཐོ་ནས་སངས་རྒྱས་ཀྱི་བར་གྱི་བདེ་བ་ཐོབ་པ་དང་།
རྒྱུ་དད་ངེས་འབྱུང་བྱང་ཆུབ་ཀྱི་སེམས་རིན་པོ་ཆེ་རྣམ་པ་གསུམ་པོ་རྒྱུད་ལ་སྐྱེ་བར་
སྨོན་ལམ་བཏབ། ལོངས་སྤྱོད་རྣམས་མཐོང་གྲོལ། ཐོས་གྲོལ་རེག་གྲོལ་
དུ་སྨོན་ལམ་བཏབ། དེ་ལྟར་འགྲུབ་པར་དཀོན་མཆོག་གི་བདེན་པ་བརྡར།
ཡང་དགེ་བའི་རྩ་བ་དུས་གསུམ་དུ་བསགས་པ་རྣམས་ལའང་དེ་བཞིན་དུ།
ཆུང་ཆུང་ནས་བསོད་ནམས་ཆ་མཐུན་གྱི་དགེ་བ་ཕྲ་མོ་ནས་བཟུང་། མཐར་
ཐུག་རྣམ་པ་ཐམས་ཅད་མཁྱེན་པའི་ཟག་མེད་ཀྱི་དགེ་བ་རྒྱ་མཚོ་ལྟ་བུའི་བར་གྱི་ད་
གེ་བའི་རྩ་བ་དེ་དག་ལ་བཟང་པོ་དད་པ་དག་སྣང་གིས་འབྲེལ་བ། ངོན་
པ་ཆགས་སྡང་རྨོངས་གསུམ་གྱིས་འབྲེལ་བའི་སེམས་ཅན་གྱི་དབང་པོ་དྲུག་གི་
179



མཁན་ཆེན་ངག་གི་དབང་པོས་མཛད།
ཡུལ་དུ་གྱུར་པ་ཐམས་ཅད་ལ་འབྲེལ་ཚད་དོན་ལྡན་གྱི་སྨོན་ལམ་སྔ་མ་བཞིན་
དུ་གདབ། དཀོན་མཆོག་གི་བདེན་པ་བརྡར། དེ་དག་གིས་བདག་གཞན་
བརྗེ་བ་སོང་། ད་ནི་བདག་བས་གཞན་གཅེས་བསྒོམ་པ་ལ། བདག་གཞན་
བརྗེ་བ་སེམས་ཀྱི་སྟེང་ནས་གོམས་གོམས་ཤིང་འབྱོངས་ནས། འདི་ནི་སྦྱོར་
བ་ལག་ལེན་གྱི་སྟེང་ནས་བདག་བས་གཞན་གཅེས་བསྒྲུབ་དགོས་ཏེ། དེ་ཡང་
སོ་སོའི་སྐྱེ་བོའི་དུས་ནས་འོང་བ་ཡོད་དེ་བླ་མ་བྱམས་པའི་རྣལ་འབྱོར་ པ་ལྟ་
བུ་ཡིན། དེ་ཀུན་རྫོབ་བྱང་ཆུབ་སེམས་ལ་བློ་འབྱོངས་སྟོབས་ཀྱིས་འོང་བ་
དང༌༑ བདག་བས་གཞན་གཅེས་མཚན་ཉིད་པ་མཐོང་ལམ་གྱི་ཡེ་ཤེས་རྟོགས་
པ་དང་དུས་མཉམ་པར་མཉམ་པ་ཉིད་བཞིའི་དོན་མངོན་དུ་གྱུར་པ་སྟེ་བདག་
དང་གཞན་དོན་དམ་སྤྲོས་བྲལ་དུ་མཉམ་ཉིད་དུ་རྟོགས། ཀུན་རྫོབ་སྒྱུ་མ་ཙམ་
དུ་མཉམ་ཉིད་དུ་རྟོགས། སངས་རྒྱས་དང་སེམས་ཅན་མཉམ་ཉིད་དུ་རྟོགས།
བདག་དང་སངས་རྒྱས་མཉམ་ཉིད་དུ་རྟོགས་ནས་དེའི་དུས་སུ་གཞན་དོན་
དངོས་སུ་སྒྲུབ་ནུས་པའི་མགོ་ལ་སླེབས་པ་ཡིན་ཏེ། མགོ་བཅད་དེ་ཁྱེར་སོང་
ན་ས་རྡོ་བོང་བ་ལྟ་བུའི་འདུ་ཤེས་ལས་མེད་པས་དེའི་དུས་བདག་བས་གཞན་
གཅེས་བསྒྲུབ་ནུས་པ་ཡིན། ལས་དང་པོ་པའི་སྐབས་འདི་ཀུན་རྫོབ་བྱང་
ཆུབ་ཀྱི་སེམས་ལ་བློ་སྦྱངས་ནས་བདག་བས་གཞན་གཅེས་བསྒྲུབ་དགོས།
བདག་འཛིན་བཅད་བའི་ཐབས་ལ། ཐབས་དང་ཤེས་རབ་གཉིས། དེ་ལ་
དང་པོ་ཐབས་ཀྱིས་བཅད་དགོས་ཏེ། བདག་གཞན་མཉམ་པ་དང༌། བརྗེ་
བ་དང་། བདག་བས་གཞན་གཅེས་གསུམ་གྱི་སྒོ་ནས་དང་པོ་ཐབས་ཀྱིས་རང་
འདོད་ཡིད་བྱེད་ཀྱི་རྟོག་པ་དེ་བཅད། དེ་ནས་ཐབས་དེ་ལ་བརྟེན་པའི་ཐབས་
180



༄༅། །སྙིང་ཐིག་སྔོན་འགྲོའི་ཟིན་བྲིས།
བྱུང་དོན་དམ་རྟོགས་པའི་ཤེས་རབ་ཀྱིས་དྲུངས་ནས་འབྱིན་ཏེ་བཅད། དེ་
ལ་དང་པོ་ཀུན་རྫོབ་བྱང་ཆུབ་ཀྱི་སེམས་ཡང་ནས་ཡང་དུ་བསྒོམ་ཞིང་གཏན་ལ་ཕེབས་
ནས། དེ་ནས་དོན་དམ་བྱང་ཆུབ་ཀྱི་སེམས་ལ་གཙོ་བོར་སྦྱང་དགོས།
རང་འདོད་ཀྱི་བསམ་པ་དེ་སྔ་མས་མགོ་ནོན་གྱི་ཚུལ་གྱིས་སྤངས། ཕྱི་མས་
དྲུངས་འབྱིན་གྱི་ཚུལ་གྱིས་སྤངས་པ་ཡིན། དེ་ལྟར་མི་ཞིག་གི་ཚེ་གཅིག་གི་
ཉམས་ལེན་བྱང་ཆུབ་ཀྱི་སེམས་འདི་ཡིས་ཆོག་པ་ཞིག་དགོས་པས་སྐྱིད་སྡུག་
གང་བྱུང་འདིའི་ལམ་དུ་ཁྱེར་ཤེས་པ་དགོས། དེ་ཡང་མི་ཞིག་ལ་སྐྱིད་རྟག་པ་
དང་སྡུག་རྟག་པ་ཞིག་ནི་མི་འོང་བས་རེས་འགའ་སྐྱིད། རེས་འགའ་སྡུག་
སྟེ་གཉིས་ཀ་རེས་མོས་བྱས་ནས་འོང་བས་སྐྱིད་སྡུག་གཉིས་གང་བྱུང་ན་
ཡང་བྱང་ཆུབ་ལམ་གྱི་ངོ་བོར་འགྲོ་བ་དང་། སྡུག་བསྔལ་ལམ་གྱི་བར་ཆད་དུ་
མ་སོང་ན་བྱང་ཆུབ་སེམས་དཔའ་ཐབས་ལ་མཁས་པ་ཡིན། དེས་ན་བྱང་ཆུབ་
སེམས་དཔའ་རང་ལ་སྐྱིད་འོང་ན་དེ་ལ་མི་དགའ་བར་བལྟ། རང་གི་རྒྱུད་ལ་བདེ་
བའི་རྒྱུ་དད་ངེས་འབྱུང་བྱང་ཆུབ་ཀྱི་སེམས་རིན་པོ་ཆེ་རྣམས་བྱུང་ན་འདི་འཛིན་
འདུག་མི་ཉན། ཡང་ངས་ཁོང་ཁྲོ་ཞིག་བྱས་ནས་ཚིག་འགྲོ་བས་འདི་མ་ཚིག་གོང་
དུ་སེམས་ཅན་ལ་སྦྱིན་དགོས། སྡུག་བསྔལ་མཛེ་དང་འབྲུམ་པ་ལ་སོགས་པའི་
ནད་ཀྱིས་མནར་བ། གདོན་གྱིས་ཟིན་པ། གྲིབ་ཀྱིས་ནོན་པ་ལ་སོགས་པའི་
མི་འདོད་པ་ཅི་བྱུང་ཡང་སྐྱབས་འགྲོའི་དུས་ལྟར། དཀོན་མཆོག་གི་ཐུགས་
རྗེ་ཡིན་པར་ཤེས་ཏེ་བདག་གིས་སྐྱེ་བ་ཚེ་རབས་ཐམས་ཅད་དུ་བསགས་པའི་
རྒྱུ་མི་དགེ་བའི་འབྲས་བུ་སྐྱེ་བ་ཕྱི་མའི་མྱོང་འགྱུར་གྱི་ལས་ཐམས་ཅད་དཀོན་
མཆོག་གི་ཐུགས་རྗེས་ད་ལྟ་ཚེ་འདི་ལ་སྨིན་པ་ཡིན་པས། འདིའི་སྟེང་དུ་ནམ་
181



མཁན་ཆེན་ངག་གི་དབང་པོས་མཛད།
མཁས་མཐའ་ཁྱབ་ཀྱི་སེམས་ཅན་ཐམས་ཅད་ཀྱི་སྡུག་བསྔལ་ཐམས་ཅད་མྱོང་
བའི་གོ་བདག་གཅིག་པུས་ཆོད་པར་བསམ། རྒྱུ་ཆགས་སྡང་སོགས་སྐྱེས་ན་
དཀོན་མཆོག་གི་ཐུགས་རྗེས་བྱ་གཏོང་ཡིན་པས། འདི་ཡིས་སེམས་ཅན་ཐམས་
ཅད་ཀྱི་འདོད་ཆགས་ལ་སོགས་པའི་ཉོན་མོངས་པ་ཐམས་ཅད་ཀྱི་གོ་ཆོད་ནས་
སེམས་ཅན་ཐམས་ཅད་འདོད་ཆགས་ལ་སོགས་པའི་ཉོན་མོངས་པ་དང་ལས་
ཐམས་ཅད་བདག་ལ་སྨིན་པར་གྱུར་ཅིག་སྙམ་པ། དེ་ལྟར་སྡུག་བསྔལ་རྒྱུ་
འབྲས་གཉིས་གང་བྱུང་བ་ལམ་དུ་ཁྱེར་བས་བྱང་ཆུབ་ལམ་གྱིས་གྲོགས་བྱས་
ནས་བསྐལ་པ་གྲངས་མེད་ཀྱི་སྡིག་པ་འདག་པ་དང་ཚོགས་རྫོ གས་པ་ཡིན། །
ཡང་ཚུལ་ཁྲིམས་འཆལ་བ་ལ་སོགས་པའི་གང་ཟག་ངན་པ་རྣམས་མཐོང་ན་དེ་
ལ་གཏོང་ལེན་བྱེད། རང་གིས་ཚུལ་ཁྲིམས་བསྲུང་བ་ལ་གཉེན་པོ་བརྟེན་
དགོས༑ སྦྲུལ་མ་ཤི་བ་ཁྭ་ཏས་བཟའ་མི་ཕོད་པ་བཞིན་གཉེན་པོ་དྲན་ཤེས་
བག་ཡོད་རྣམས་མ་ཉམས་ན་ལྟུང་བ་ཆེན་པོའི་རྒྱུའི་ལྟུང་བ་འབྱིན་མི་ནུས་ལ།
སྦྲུལ་ཤི་བ་དང་འཕྲད་ན་ཁྭ་ཏའང་མཁའ་ལྡིང་བཞིན་དུ་སྤྱོད་པ་བཞིན།
གཉེན་པོ་དང་བྲལ་ན་ཉེས་བྱས་ཕྲ་མོས་ཀྱང་ལྟུང་བའི་རྒྱུར་འགྱུར་བ་ཡིན་པས་
དེ་ལྟར་གཉེན་པོའི་སྟོབས་བསྐྱེད་དགོས་ཏེ། རྒྱལ་བ་རྫོགས་པའི་སངས་རྒྱས་
བཅོམ་ལྡན་འདས་སེངྒེ་ལྟ་བུ་དེའི་རྗེས་སུ་འཇུག་པ་བདག་བྱང་ཆུབ་སེམས་དཔའ་
སེང་ཕྲུག་དར་མ་ལྟ་བུ་ཡིན་པས། བདག་གིས་ལྟུང་བ་མི་མཐུན་པའི་
ཕྱོགས་ཐམས་ཅད་ལ་བློ་སྟོབས་བསྐྱེད་དེ་བསྲན་བཟོད་དགོས། དེ་ལྟར་རང་
ཚུལ་ཁྲིམས་སོགས་ལ་གནས་ནས་གཞན་དེ་ལ་འགོད་པ་ལ་མངོན་ཞེན་དང་ང་རྒྱ་
ལ་དང་བདེན་ཞེན་དུ་བཟུང་ན་བདུད་ཀྱི་ལས་ཡིན་པས་སྤང་དགོས། དེ་
182



༄༅། །སྙིང་ཐིག་སྔོན་འགྲོའི་ཟིན་བྲིས།
ལྟར་སེམས་ཐོག་ནས་བདག་གཞན་བརྗེ་བ་ཡང་ཡང་བསྒོམས་ཏེ་སེམས་ཀྱི་
སྟེང་ནས་འཇིག་རྟེན་ཆོས་བརྒྱད་ཀྱི་བླང་དོར་ལ་རོ་སྙོམས་པའི་མཐུ་ཐོབ་ནས།
གཞན་གཅེས་བསྒོམ་པ་ལ། བདག་གིས་ཉི་མ་དེ་རིང་ནས་བཟུང་ཐར་པ་མ་
ཐོབ་རུང་འདྲ་སྟེ། དམྱལ་བ་ཡི་དྭགས་དུད་འགྲོ་ལ་སོགས་པའི་རིགས་དྲུག་
གི་སྡུག་བསྔལ་འདི་བདག་གི་སྟེང་དུ་བླངས་ཏེ་བཟོད་པར་བྱ། བདག་གི་བདེ་
སྐྱིད་བདེ་བའི་དངོས་པོ་སོགས་སེམས་ཅན་ཐམས་ཅད་ལ་བཏང་ནི་ཡིན་སོགས་
བསམ༑ དེ་ལྟར་སེམས་ཅན་མཐོ་སྲིད་པའི་རྩེ་མོ་ནས་དམའ་ན་རཀ་དམྱལ་
བའི་བར་གྱི་སེམས་ཅན་ཐམས་ཅད་ལ་མར་ཤེས། དྲིན་དྲན། དྲིན་གཟོ་
འདོད་ཀྱི་རྟོག་པ་བསྐྱེད། སྡུག་བསྔལ་དང་བྲལ་འདོད་སྐབས། སེམས་ཅན་
དེ་དག་ཐམས་ཅད་ཀྱི་སྡུག་བསྔལ་གྱི་འབྲས་བུ་གསུམ་དང་། རྒྱུ་ཆགས་སྡང་
གཏི་མུག་སོགས་ཉོན་མོངས་དང་། དེས་ཀུན་ནས་བསླངས་པའི་ལས་མི་
དགེ་བ་བཅུ། མཚམས་མེད་ལྔ། ཉེ་བ་ལྔ། ལྕི་བ་བཞི། ལོག་པ་བརྒྱད་ལ་
སོགས་པའི་སྡུག་བསྔལ་རྒྱུ་འབྲས་གཉིས་པོ་དང་བྲལ་བར་གྱུར་ཅིག བྲལ་
ན་ཅི་མ་རུང་། བྲལ་བ་ཞིག་བདག་ངས་བྱ་སྙམ། དེ་ནས་དཀོན་མཆོག་ལ་
གསོལ་བ་གདབ། ད་དེ་ལྟ་བུས་ཀྱང་མི་ཕན་ཏེ་ད་ལྟ་ཉིད་མྱུར་བ་ཉིད་དུ་བདག་
གི་རྒྱུད་ལ་སྨིན་པར་གྱུར་ཅིག་སྙམ་དུ་བསམ་པ་དང་སྦྱོར་བ་གཉིས་ཀས་ལེན།
དེ་ངེས་པར་སྨིན་རྒྱུ་ཞིག་བྱུང་ན་སེམས་ཅན་ཐམས་ཅད་ཀྱི་ཤ་ཚབ་ཁྲག་ཚབ་
རུས་ཚབ་ན་ཚབ་ཤི་ཚབ་ལ་སོགས་པ་བྱས་ནས་དམྱལ་བའི་གནས་སུ་སོང་ན་
དམྱལ་བའི་སེམས་ཅན་རྣམས་ཀྱི་སྡུག་བསྔལ་བདག་གིས་མྱོང་བར་བྱ།
ཡང་ན་སེམས་ཅན་གྱི་གྲངས་རེ་རེ་བཞིན་བདག་གི་ལུས་མང་པོར་གྱུར་ནས་
183



མཁན་ཆེན་ངག་གི་དབང་པོས་མཛད།
སེམས་ཅན་དེ་དང་དེའི་ཚབ་མ་བྱས་ནས་སྡུག་བསྔལ་ཐམས་ཅད་མྱོང་ཡང་
བཟོད་སྙམ་པ་དང་། ཡང་ན་ལུས་ཆེན་པོ་ཁམས་གསུམ་རིགས་དྲུག་གི་གནས་
ཐམས་ཅད་ལ་ཁྱབ་པ་དེ་ལྟ་བུ་ཞིག་ཏུ་གྱུར་ནས་སྟོད་ཀྱི་མཐོ་རིས་ཀྱི་སྡུག་བསྔལ་
ཁྱབ་པ་འདུ་བྱེད་དང་འགྱུར་བའི་སྡུག་བསྔལ་གཙོ་བོར་གྱུར་བའི་སྡུག་བསྔལ་
རྣམས་མྱོང་ནས་མཐོ་རིས་ཀྱི་སེམས་ཅན་ཐམས་ཅད་སྡུག་བསྔལ་དང་བྲལ་
བར་བསམ། སྨད་ཀྱི་ངན་སོང་གསུམ་གྱི་སྡུག་བསྔལ་གྱི་སྡུག་བསྔལ་གཙོ་
བོར་མྱོང་ནས་ངན་སོང་གསུམ་གྱི་སེམས་ཅན་ཐམས་ཅད་སྡུག་བསྔལ་དང་བྲལ་
ནས་བདེ་བ་ཐོབ་པར་བསམ། དམྱལ་བ་ལ་སོགས་པའི་སྡུག་བསྔལ་གྱི་རྣམ་
གྲངས་རེ་རེ་ནས་ཞིབ་ཏུ་བསམ་ནས་དེ་དག་རང་གི་རྒྱུད་ཐོག་ལ་བླང་། དེར་
གནས་པའི་མ་སེམས་ཅན་གྱི་སྡུག་བསྔལ་ཐམས་ཅད་དང་བྲལ་ནས་མཐོ་རིས་ལྷ་མིའི་
གོ་འཕང་ནས་རྫོགས་པའི་སངས་རྒྱས་ཀྱི་བར་གྱི་བདེ་བ་ཐམས་ཅད་མྱོང་
ནས་སེམས་ཅན་རེ་རེ་ནས་སངས་རྒྱས་ཐོབ་པར་བསམ། མཐར་སེམས་ཅན་
ཐམས་ཅད་སངས་རྒྱས་པ་ན་སེམས་ཅན་དེ་དག་ངའི་དགེ་རྩས་སངས་རྒྱས་
ཐོབ་པ་ཡིན་པས་ང་རེ་དགའ་སྙམ་དུ་དུས་ཀྱང་ཐུང་ཐུང་ཞིག་མ་ཡིན་པར་
སེམས་ཅན་གཅིག་གི་དོན་ལ་བསྐལ་པ་གངྒའི་ཀླུང་གི་བྱེ་མ་སྙེད་ཀྱི་བར་དུ་
འདུག་དགོས་ཀྱང་བཟོད་སྙམ་པའི་འདུ་ཤེས་བསྐྱེད། དེ་ལྟར་བསམ་པས་ཡིན་
ན་སེམས་ཅན་ཐམས་ཅད་ཀྱི་སྡུག་བསྔལ་ངའི་སྟེང་དུ་སྨིན། སྦྱོར་བས་ཡིན་
ན་ངས་བསམ་པ་དང་སྨོན་པ་ཙམ་གྱིས་སེམས་ཅན་ཐམས་ཅད་ཀྱི་སྡུག་བསྔལ་
ངའི་སྟེང་དུ་སྨིན། དེའི་རྒྱུ་ལས་དང་ཉོན་མོངས་པ་ཐམས་ཅད་ངའི་སྟེང་དུ་
སྨིན་པར་ཤོག ངའི་བདེ་སྐྱིད་བདེ་བའི་དངོས་པོ་ཐམས་ཅད་སེམས་ཅན་གྱི་
184



༄༅། །སྙིང་ཐིག་སྔོན་འགྲོའི་ཟིན་བྲིས། །
དོན་དུ་བསྔོ་ཞིང་བྱིན་པ་ཡིན། བྱམས་པ་ཆེན་པོས་གཏོང་བ་ནི། ཉི་མ་དེ་རིང་
ནས་བཟུང་ལུས་ལོངས་སྤྱོད་དུས་གསུམ་དུ་བསགས་པའི་དགེ་བའི་རྩ་བ་ཐམས་
ཅད་སེམས་ཅན་ཐམས་ཅད་ལ་མ་བྱིན་ས་མེད་པ། གྲངས་ས་ཆེན་པོའི་རྡུལ་
སྙེད་ཀྱི་གྲངས་ཀྱི་རབ་ཏུ་མང་པོ་སྦྱིན་འདོད་ཀྱི་བསམ་པས་བྱིན་པ་ཡིན་བསྔོས་
པ་ཡིན་པས། འདི་རྣམས་བྱིན་ས་ནས་ཁ་ཕྱིར་འཁོར་དུ་འཇུག་མི་ཉན་པས།
ལུས་འདི་ལ་སེམས་ཅན་རྣམས་ཀྱིས་ཁ་ལ་སྲབ་བཞག རྒྱབ་ཏུ་སྒ་བསྟད་པ་
ལ་སོགས་པའི་མི་འདོད་པའི་གནོད་པ་ཅི་བྱས་ཀྱང་རུང་སྟེ་སེམས་ཅན་དེ་དག་
ལ་རག་ལས་པ་ལས། ཡང་ངའི་ལུས་ཞེས་སོགས་བདག་ཏུ་འཛིན་ན་བྱང་
ཆུབ་སེམས་དཔའི་ཚུལ་མ་ཡིན་པས། དེས་ན་ལུས་ལོངས་སྤྱོད་དགེ་རྩ་དང་
བཅས་པ་སེམས་ཅན་ཐམས་ཅད་ལ་ཕངས་པ་དང་ཆགས་པ་མེད་པར་བཏང་
ན༑ དངོས་སུ་སེམས་ཅན་ལ་ཕན་པ་དང་། བརྒྱུད་དེ་བདག་ལ་ཕན་པ་སྒྲུབ་
པ་ཡིན་ནོ། །དེ་དག་ནི་སྨོན་པ་བྱང་ཆུབ་ཀྱི་སེམས་མི་ཉམས་པའི་ཐབས་ཡིན་
ནོ༑ །འཇུག་པ་བྱང་ཆུབ་ཀྱི་སེམས་མི་ཉམས་པར་བྱེད་པའི་རྒྱུ་ཕ་རོལ་ཏུ་ཕྱིན་
པ་དྲུག་ལ་བསླབ་པ་ཡིན། དེ་ལྟར་དུ་སྨོན་འཇུག་གི་སེམས་བསྐྱེད་ནས།
སྨོན་འཇུག་གི་བསླབ་བྱ་ལ་བསླབ་དགོས་ཏེ། སྨོན་པའི་བསླབ་བྱ་ནི་བཤད་
ཟིན་ལ། འཇུག་པའི་བསླབ་བྱ་ལ། རྒྱལ་སྲས་ཀྱི་སྤྱོད་པ་རྒྱ་མཚོ་ལྟ་བུ་ཡོད་
ཀྱང་༑ དེ་ཐམས་ཅད་བསྡུ་ན། ཕ་རོལ་ཏུ་ཕྱིན་པ་དྲུག་ལ་འདུ། ཕ་རོལ་ཏུ་
ཕྱིན་པ་དྲུག་པོ་དེ་དག་བསྡུ་ན་སྦྱིན་སོགས་སྔ་མ་ལྔ་དམིགས་བཅས་བསོད་
ནམས་ཀྱི་ཚོགས་སམ། ཐབས་སྤྱོད་པའི་ཕྱོགས་ཡིན། ཕྱི་མ་ཤེས་རབ་ནི།
དམིགས་མེད་ཡེ་ཤེས་ཀྱི་ཚོགས་སམ། ལྟ་བའི་ཕྱོགས་ཡིན། ཕར་ཕྱིན་གྱི་
185



མཁན་ཆེན་ངག་གི་དབང་པོས་མཛད།
ངེས་ཚིག་ནི། ཕ་རོལ་མྱ་ངན་ལས་འདས་པའི་ས་ལ་ཕྱིན་པར་བྱེད་པའི་ཐབས་
སུ་གྱུར་པས་ཕར་ཕྱིན་ཡིན་ལ། ཕ་རོལ་མྱ་ངན་ལས་འདས་པ་ལ་ཞི་བ་ཉན་
རང་དང༌། རྫོགས་པའི་སངས་རྒྱས་ཀྱི་ས་ལ་ཕྱིན་པ་དང༌། དེའང་ཕར་ཕྱིན་
དྲུག་པོ་དེ་དག་ངེས་འབྱུང་གི་བསམ་པས་ཟིན། བདག་མེད་རྟོགས་པའི་ཤེས་
རབ་ཀྱིས་ཟིན། སྟོང་ཉིད་ཀྱི་ལྟ་བས་མ་ཟིན་ན་ཕར་ཕྱིན་ཉི་ཚེ་བ་ཞི་བ་ཉན་
རང་གི་གོ་འཕང་ཐོབ་པའི་རྒྱུ་ཡིན། སངས་རྒྱས་ཀྱི་གོ་འཕང་ནི་མཐའ་གཉིས་
ལ་མི་གནས་པ་ཡིན་པས། དེ་ཐོབ་པའི་ཐབས་ལྟ་བས་སྲིད་པའི་མཐའ་མནན།
སྙིང་རྗེས་ཞི་བའི་མཐའ་མནན་ཏེ། སྲིད་ཞི་གཉིས་ཀའི་མཐའ་ལ་མི་གནས་
པའི་ཕ་རོལ་ཏུ་ཕྱིན་པར་བྱེད་པས་ཕ་རོལ་ཏུ་ཕྱིན་པ་དྲུག་གོ །དེའང་ཐབས་
ཤེས་ཡ་མ་བྲལ་བར་བྱེད་པ། ཐབས་སྙིང་རྗེ་ཆེན་པོ་དང་། ཤེས་རབ་སྟོང་
པ་ཉིད་ཀྱིས་ཟིན་ན། ཐབས་ཀྱིས་ཞི་མཐའ་མནན། ཤེས་རབ་ཀྱིས་སྲིད་པའི་
མཐའ་མནན་པ་ཡིན་པས། ཕ་རོལ་ཏུ་ཕྱིན་པ་དྲུག་པོ་ལ་བསླབ་པའི་གང་
ཟག་མོས་སྤྱོད་ཀྱི་ལམ་ལ་ཞུགས་པ་ཐམས་ཅད་ཀྱི་ཕར་ཕྱིན་དྲུག་པོ་དེ་ལ་
བཏགས་པ་བ་ཞེས་བྱ་བ་ཡིན་ཏེ། དེའི་དུས་སུ་མགོ་དང་ཡན་ལག་གི་སྦྱིན་པ་
སོགས་དངོས་སུ་སྦྱིན་མི་ནུས་ཀྱང༌། བསམ་པས་བཏང་ཞིང་། སྦྱོར་བས་བསྲུང་
བ་ཡིན་ནོ། །སྟོང་ཉིད་ལ་སྟོང་ཉིད་དོན་སྤྱིའི་ཚུལ་དུ་རྟོགས་པ་ལས། དངོས་
སུ་མཐོང་བ་མེད་པས་དེའི་དུས་སུ་མགོ་སོགས་སེམས་ཐོག་ནས་བཏང་ཞིང་
སྦྱོར་བས་བསྲུང་བ་མ་གཏོགས་པ་དངོས་སུ་བཏང་ན་ལྟུང་བའི་རྒྱུར་འགྱུར་
བས༑ དེའི་སྦྱིན་སོགས་དང་ཤེས་རབ་ལ་མོས་པས་སྤྱོད་པས་ན་ཕར་ཕྱིན་
བཏགས་པ་བ་ཡིན། ཕར་ཕྱིན་མཚན་ཉིད་པ་ནི། མཐོང་ལམ་ཆོས་ཉིད་ཀྱི་
186



༄༅། །སྙིང་ཐིག་སྔོན་འགྲོའི་ཟིན་བྲིས།
བདེན་པ་མཐོང་བ་དང༌། ཤེས་རབ་ཀྱིས་མངོན་སུམ་དུ་མཐོང་བ་དང༌། དེ་
བཞིན་ཉིད་མཐོང་བ་དང༌། ཡང་དག་པའི་མཐའ་མངོན་དུ་བྱེད་པ་རྣམས་
དོན་གཅིག་མིང་གི་རྣམ་གྲངས་ཡིན་པས། མཐོང་ལམ་གྱི་རྟོགས་བྱ་རྟོགས་
ནས་བཟུང་ས་བཅུའི་རྒྱུན་མཐའི་བར་ན། མཉམ་བཞག་སྤྲོས་བྲལ་དང་།
རྗེས་ཐོབ་ལ་ཕ་རོལ་ཏུ་ཕྱིན་པ་བཅུ་པོ་རྫོགས་དགོས་ཤིང་། དེའང་ས་དང་
པོར་སྦྱིན་སོགས་ལ་དངོས་སུ་མགོ་དང་ཡན་ལག་བཏང་ནུས་པ། རྣམ་ཀུན་
མཆོག་ལྡན་གྱི་སྟོང་ཉིད་དུ་ཤར་བས། མཉམ་བཞག་སྣང་མེད་རྗེས་ཐོབ་སྒྱུ་
མའི་དཔེ་བརྒྱད་ཀྱི་རྣམ་པས་ཕ་རོལ་ཏུ་ཕྱིན་པ་རྣམས་རྟོགས་པར་བྱེད་པ་སྟེ།
དེའི་དུས་སུ་སྦྱིན་སོཊ་སྟོང་འགྱུ་ཙམ་མ་ཡིན་པར། ངོ་བོས་སྟོང་ཡང་། རྣམ་
པའི་ཆ་ནས་སྦྱིན་པ་དང་ཚུལ་ཁྲིམས་ལ་སོགས་པའི་རྣམ་པར་ཤར་བ་སྟོང་པའི་
བྱ་བྱེད། སྟོང་པའི་ཡོ་ལང་། རྣམ་ཀུན་མཆོག་ལྡན་གྱི་སྟོང་ཉིད་དུ་ཤར་བས།
འབྲས་བུ་གནས་སྐབས་ཀྱི་ས་བཅུ་ནས་འབྲས་བུ་རྫོགས་པའི་སངས་རྒྱས་ཀྱི་
གོ་འཕང་རྫོགས་པར་བྱེད་པ་དེས་ན་ས་དང་པོ་ནས་བཟུང་ས་བཅུ་པའི་བར་གྱི་
ཕར་ཕྱིན་ཐམས་ཅད་མཚན་ཉིད་པ་ཡིན་ཏེ། ཚོགས་གཉི ས་ཟུང་འཇུག
མཉམ་བཞག་སྣང་མེད། རྗེས་ཐོབ་སྒྱུ་མ་ལྟ་བུའི་རྣམ་རོལ་ཡིན་པས་ཕར་
ཕྱིན་མཚན་ཉིད་པ་ཡིན། ཕ་རོལ་ཏུ་ཕྱིན་པ་དྲུག་པོ་དེ། རིང་ལམ། ཉེ་ལམ།
མྱུར་ལམ་གསུམ་གྱིས་བསླབ་ནས་རྫོགས་སྨིན་སྦྱང་གསུམ་མཐར་ཕྱིན་དགོས་
ཏེ༑ ཕ་རོལ་ཏུ་ཕྱིན་པ་དྲུག་གི་སྒོ་ནས་ཚོགས་གཉིས་རྒྱ་མཚོ་ལྟ་བུ་ཡོངས་སུ་
རྫོགས་པར་བྱེད་པ་དང་། ཕ་རོལ་ཏུ་ཕྱིན་པ་དྲུག་གིས་སེམས་ཅན་རྣམས་
བྱང་ཆུབ་གསུམ་གྱི་ལམ་ལ་བཀོད་ནས་སེམས་ཅན་རྒྱ་མཚོ་ལྟ་བུ་སྨིན་པར་བྱེད་པ་
187



མཁན་ཆེན་ངག་གི་དབང་པོས་མཛད།
དང༌། ཕ་རོ ལ་དུ་ཕྱིན་པ་དྲུག་ལ་བརྟེན་ནས་ཞིང་ཁམས་རྒྱ་མཚོ་ལྟ་
བུ་སྦྱང་དགོས་ཤིང་། ཞིང་དེ་ལ་དག་པ་དང་མ་དག་པ་གཉིས་སྦྱང་དགོས་པ་ཡིན།
དེའང་རང་གི་འདོད་པ་བཞིན་དུ་ཕར་ཕྱིན་དྲུག་གི་དགེ་བའི་རྩ་བ་འདིས་བདག་
མ་འོངས་པ་ན་ཞིང་ཁམས་དག་པ་དང་མ་དག་པ་རང་གིས་གང་སྦྱང་བར་འདོད་
པའི་ཞིང་འདི་ལྟ་བུ་འབྱུང་བར་གྱུར་ཅིག་ཅེས་དགེ་རྩས་རྒྱུ་བྱས། སྨོན་ལམ་
གྱིས་རྐྱེན་བྱས་ནས་སྦྱང་དགོས། དག་པ་ནི་འཇམ་དཔལ་གྱི་ཞིང་དང་། བདེ་བ་
ཅན་གྱི་ཞིང་ལྟ་བུ་དང༌། མ་དག་པ་ནི་བདག་ཅག་གི་སྟོན་པའི་ཞིང་ལྟ་བུའོ། །དེ་
ལྟ་བུའི་ཕ་རོལ་ཏུ་ཕྱིན་པ་དྲུག་པོ་དེ་ལ། བྱང་ཆུབ་སེམས་དཔའ་ལས་དང་པོ་
པས༑ འགྲོ་འདུག་བསྒུལ་བསྐྱོད་ཐམས་ཅད་ལ། སྦྱིན་སོགས་ཀྱི་ར་བ་ལས་
མི་འདའ་བར་བྱེད་པ་བསམ་པའི་སྟེང་ནས་ཡང་ནས་ཡང་དུ་སྦྱངས་དགོས།
སྦྱོར་བའི་སྟེང་ནས་སྦྱིན་པ་ཆུང་རིམ་ནས་རང་གི་ནུས་ཚོད་དང་བསྟུན་ཏེ་བསླབ་
དགོས༑ ཁྱད་པར་གང་ཟག་སེར་སྣ་ཅན་གྱི་རིགས་རྣམས་ནི་དངོས་པོ་ལག་པ་
གཡས་གཡོན་དུ་སྤྲོ་ཞིང་གཏོང་སེམས་གོམས་དགོས་པ་དང་། དེ་རིམ་པར་
གོམས་པ་དང་། རིམ་གྱིས་ལོ་མ་དང་ཚོད་མ་ལ་སོགས་པ་དངོས་སུ་གཏོང་ཞིང་།
མཐར་གྱིས་མགོ་དང་ཡན་ལག་སྦྱིན་པའི་བར་དུ་གོམས་པར་བྱའོ། །བྱང་ཆུབ་
སེམས་དཔའ་ས་དང་པོ་ནས་བཅུ་པའི་བར་ལ་བསམ་སྦྱོར་གཉིས་ལས། སྦྱོར་
བ་གཙོ་བོར་བྱས་ནས་ཕར་ཕྱིན་ལ་བསླབ་དགོས། ལས་དང་པོ་པ་རྣམས་ལ་
ལྟ་བ་གཙོ་ཆེར་བྱ་དགོས་ཏེ། དེ་དགོས་པའི་རྒྱུ་མཚན་བདག་དང་བདག་གིར་
འཛིན་པ་འདིས་སྲིད་པའི་གནས་སུ་འཆིང་བར་བྱེད་པས། དེའི་གཉེན་པོ་ལམ་
བསླབ་པ་གསུམ་དང་། ལམ་གྱི་གཙོ་བོ་ལམ་བདེན་བདག་མེད་རྟོགས་པའི་
188



༄༅། །སྙིང་ཐིག་སྔོན་འགྲོའི་ཟིན་བྲིས།
ཤེས་རབ་ཀྱིས་གང་ཟག་གི་བདག་ཕུང་པོ་ལྔ་དང་། གཅིག་ཐ་དད་དུ་བརྟགས་
ནས༑ གང་ཟག་གཞི་མེད་པར་ཤེས་པ་དང༌། གདགས་གཞི་ཕུང་པོ་ལྔ་པོ་རྡུལ་
ཕྲན་དང་སྐད་ཅིག་མའི་རང་བཞིན་དུ་བརྟག་པས་ཕུང་པོ་རང་བཞིན་མེད་པར་ངེས་
པའི་ཆོས་དང་གང་ཟག་གི་བདག་མེད་དཔྱད་པའི་དཔྱད་སྒོམ་གཙོ་བོར་བྱེད་
དགོས༑ མཐོང་ལམ་དུ་མངོན་སུམ་གྱི་ལྟ་བས་དེ་ཁོ་ན་ཉིད་རྟོགས་ནས་སྒོམ་
ལམ་ནས་དེའི་རྒྱུན་ལ་གོམས་པར་བྱེད་པ་ཡིན་པས། ལས་དང་པོ་པའི་དུས་སུ་
ལྟ་བ་གཙོ་ཆེ་བ་ཡིན། དེ་ལྟ་བུའི་ཕ་རོལ་ཏུ་ཕྱིན་པ་དྲུག་པོ་དེ་ལ། ངོ་བོ་དང༌།
དབྱེ་བ་གཉིས་ལས། སྐབས་འདིར་བསྒོམ་རྒྱུ་རྣམས་ངོ་བོ་སྒོམ་པ་ཡིན། དབྱེ་
བ་རྣམས་ཐུན་མཚམས་སུ་བསམ་པ་ཡིན། དེ་ལ་དང་པོ་ཐུན་དང་ཐུན་མཚམས་
ཕྱེས་ཏེ། ཐུན་གྱི་སྔོན་འགྲོ་རྣམས་འདྲ་བ་ལ། གསོལ་འདེབས་བྱེད་དུས་བླ་མའི་
ཐུགས་རྒྱུད་ཀྱི་ཕར་ཕྱིན་སྦྱིན་པ་སོགས་སྐབས་སུ་གང་སྒོམ་པ་དེའི་ཡོན་ཏན་རང་
རྒྱུད་ལ་སྐྱེ་བར་བསམ་ཞིང་ཐུགས་ཡིད་བསྲེ་སྟེ་སེམས་ཅི་གནས་སུ་མཉམ་པར་
བཞག་གོ །དངོས་གཞི་ལ་གཏོང་སེམས་བསྒོམ་དགོས་ཏེ། སྦྱིན་རྒྱུའི་དངོས་
པོ་ནི། ལུས་དང༌། ལོངས་སྤྱོད་དང་། དུས་གསུམ་དུ་བསགས་ཡོད་པའི་
དགེ་བ་རྣམས་ཏེ། དེ་ཡང་དང་པོ། མར་ཤེས། དྲིན་དྲན། དྲིན་གཟོ་འདོད་ཀྱི་
རྟོག་པ་བསྐྱེད་དེ། བདག་གིས་ཉི་མ་དེ་རིང་ནས་བཟུང་ལུས་འདོམས་གང་གྲུ་
བཞི་འདི་ནས་མཐར་ཐུག་སངས་རྒྱས་མ་ཐོབ་ཀྱི་བར་གྱི་ལུས་དང་། ལོངས་
སྤྱོད་དང༌། དགེ་བའི་རྩ་བ་ཐམས་ཅད་གཅིག་ཏུ་བསྡུས་ཤིང་བསྡོམས་ནས་མ་
སེམས་ཅན་ལ། གནས་སྐབས་དང་མཐར་ཐུག་གི་བདེ་བ་རྒྱུ་འབྲས་གཉིས་
སྒྲུབ་པའི་ཆ་རྐྱེན་དང་། སྡུག་བསྔལ་ཐམས་ཅད་བསལ་བའི་ཆ་རྐྱེན་དུ་བཏང་
189



མཁན་ཆེན་ངག་ག་ད བང་པོས་ར་ཛད།
ཤ
བ་ཡིན། བྱིན་པ་ཡིན། བསྔོས་པ་ཡིན། གང་ལ་བྱིན་ན། སེམས་ཅན་ཀུན་ལ།
གང་བྱིན་ན། ལུས་ལོངས་སྤྱོད་དགེ་རྩ་དང་བཅས་པ། གང་གི་ཆེད་དུ་སྦྱིན་ན།
གནས་སྐབས་མངོན་མཐོ་དང༌། མཐར་ཐུག་སངས་རྒྱས་ཀྱི་གོ་འཕང་ཐོབ་པའི་
ཆེད་དུ། ཚུལ་ཇི་ལྟར་བྱིན་ན། ཚེ་འདིའི་ལན་དང་། ཕྱི་མའི་རྣམ་སྨིན་ལ་རེ་བ་
མེད་པར་སྦྱིན་པ་ཡིན། ལུས་ལ་བརྡུང་བརྡེག་སོགས། བསམ་པ་ངན་པ་སྦྱོར་
བ་རྩུབ་པ། ངན་པ་ཆགས་སྡང་རྨོངས་གསུམ་གྱིས་འབྲེལ་བ་དང་། དད་སོགས་
བཟང་པོ་དད་པ་དག་སྣང་གིས་འབྲེལ་བ་ཐམས་ཅད་འབྲེ ལ་ཚད་དོན་ལྡན་
གྱི་སྨོན་ལམ་གདབ། ཐུན་ནང་སོགས་ལ་བསམ་པའི་སྟེང་ནས། གཏོང་སེམས་
ཡང་ནས་ཡང་དུ་བསྒོམ། ཐུན་མཚམས་སུ་སྦྱོར་བ་ལག་ལེན་ལ་འདེ བས་དུས་
དང་པོ། སྦྱོར་བ་ཆུང་རིམ་ནས་རིམ་གྱིས་ཇེ་ཆེ་ཇེ་ཆེར་བསླབ། དེའང་མཆོད་
སྦྱིན་གཉིས་ཀ་སྦྱིན་པའི་ཕར་ཕྱིན་ཡིན་པས། དང་པོ་ཟང་ཟི ང་གི་དངོས་པོ་
ལྟ་བུ་ལ་མཚོན་ན། སྤྲང་པོ་ཞིག་འོང་བ་མཐོང་ན། བྱང་ཆུབ་སེམས་དཔའ་
དེ་སེམས་རབ་ཏུ་དགའ་ཞིང་། སྤྲང་པོ་དེས་ འབོད་ཅིང་དངོས་པོ་ཞིག་བྱིན་
ཅིག་ཅེས་སྒྲ་ཐོས་པའི་ཚེ་མི་དགའ་བ་མི་བྱེད་པར། སྦྱིན་རྒྱུའི་དངོས་པོ་ཞིག་
ལ་ཁས་འཐེན་ནས་སྦྱིན་དགོས། དེའི་ཚེ་སེར་སྣ་ཐོན་འོང་བས། སེར་སྣའི་
ཉེས་དམིགས་དྲན་ནས། སེར་སྣ་ཅན་ནི་ཡི་དྭགས་གནས་སུ་སྐྱེ། །གལ་ཏེ་
མིར་སྐྱེ་ན་ཡང་དེ་ཚེ་དབུལ་བོར་སྐྱེ། །ཞེས་པ་བཞིན་དྲན་ནོ། །དེ་ནས་སྦྱིན་པ་
སེར་སྣའི་གཉེ ན་པོ ར་འགྱུར་བ་སྦྱིན་རྒྱུའི་དངོས་པོ་ཟས་ལ་སོགས་པ་ལ།
བཟང་ངན་གཉིས་ཡོད་ན། ངན་པ་དེ་སྦྱིན་ན་སྦྱིན་པའི་ཚུལ་ཁྲིམས་དང་
འགལ་བས། དངོས་པོའི་ཆེ་ཆུང་ལ་མ་ལྟོས་པར་བསམ་པ་རྣམ་པར་དག་པའི་
1 )()



༄༅། །སྙིང་ཐིག་སྔོན་འགྲོའི་ཟིན་བྲིས།
སྒོ་ནས་དངོས་པོ་བཟང་པོ་དེ་སྦྱིན་དགོས། དེ་ལ་སྣོད་གས་ཆག་མེད་པའི་ནང་
དུ་རང་གི་འབྱོར་ཚོད་ཀྱི་དངོས་པོ་དེ་བཞག་ནས་ད་ལྟ་བདག་ལ་འདི་ལས་
སྦྱིན་རྒྱུ་མེད་ཀྱང་། ཕྱིན་ཆད་ལུས་ལོངས་སྤྱོད་དགེ་རྩ་དང་བཅས་པ་སྤྲང་
པོ་འདིས་གཙོས་སེམས་ཅན་རྣམས་ལ་སྦྱིན་དགོས་བསམ་པའི་སྒོ་ནས། མ་དང་
བུའི་འདུ་ཤེས་ཀྱི་ཀུན་སློང་བཅོས་ནས། འཛུམ་པ་སྔོན་དུ་འགྲོ་བའི་སྒོ་ནས་
ལག་གཉིས་བརྡར་ཏེ་སྦྱིན། ཡང་ཡང་སློང་ན་མི་ཁྲོ་བར་འབྱོར་ན་འབྱོར་ཚོད་དང་
བསྟུན་པར་སྦྱིན། འབྱོར་བ་མེད་ན་མེད་པའི་ཚུལ་ཚིག་གིས་ཤད་ལེགས་པར་
སྦྱངས། དེ་ནས་སྦྱིན་པ་དེའི་རྒྱུ་འབྲས་བུ་དང་བཅས་པ་བའི་རྗེས་སུ་བེའུ་
འབྲང་བ་བཞིན་ལེན་པ་པོས་གཙོས་སེམས་ཅན་ཐམས་ཅད་ཀྱི་དོན་དུ་བསྔོ་བ་
དང་སྨོན་ལམ་བྱ། མཆོད་པ་ལ། སངས་རྒྱས་ཀྱི་སྐུ་གཟུགས་ཙམ་ལ་དམིགས་
རྟེན་བྱས་ནས་སྐྱབས་གནས་རྒྱ་མཚོ་ལྟ་བུ་མངོན་སུམ་དུ་བསམ་ནས་མཆོད་རྒྱུའི་
དངོས་པོ་མར་མེ་རྡོག་པོ་གཅིག་ལྟ་བུ། མཆོད་ཚུལ་སྦྱོར་དངོས་རྗེས་
གསུམ་ཚང་བའི་སྒོ་ནས་མཆོད་དགོས། དངོས་གཞི་ལ་གང་ལ་སྦྱིན་པའི་ཡུལ།
སྦྱིན་རྒྱུའི་དངོས་པོ། སྦྱིན་པའི་དོན་ཆེད་དེ། འཁོར་གསུམ་པོ་སྣང་ལ་རང་བཞིན་
མེད་པ་སྟོང་པའི་ངེས་ཤེས་དྲངས། དེ་དག་ནི་རང་གི་ཚེ་འདིའི་ལན་དང་། ཕྱི་
མའི་རྣམ་སྨིན་ལ་རེ་བ་མེད་པའི་མཆོད་སྦྱིན་བྱེད་དགོས། བྱམས་པའི་སེམས་
དང་སྙིང་རྗེའི་སེམས་ཀྱིས་སྙན་པོས་ཚིག་གིས་གཏང་རག་གཏོང་དགོས། སྦྱིན་
པ་སེར་སྣའི་གཉེན་པོར་འགྲོ་བ་དང་། ལན་དང་རྣམ་སྨིན་ལ་རེ་བ་མེད་པར་
སྒོམ་པའི་ཟང་ཟིང་གི་སྦྱིན་པ་ཚོགས་ལམ་པའི་སྐབས་ཡིན། གཏོང་བ་ཆེན་
པོ་སྦྱོར་ལམ། ཤིན་ཏུ་གཏོང་བ་མཐོང་ལམ་པའི་སྐབས་ཡིན། ལས་དང་པོ་
j91



མཁན་ཆེན་ངག་གི་དབང་པོས་མཛད།
པའི་དུས་བསམ་པས་གཏོང་། སྦྱོར་བས་བསྲུང་དགོས། ལོངས་སྤྱོད་སེར་
སྣའི་གཉེན་པོ་ལ་འགྲོ་ཚོད་གཏོང་དགོས། དགེ་རྩ་འབྲས་བུ་དང་བཅས་པ་
གཏོང་དགོས། ཆོས་སྦྱིན་གྱི་མཚམས་དངོས་སུ་སེམས་ཅན་ལ་ཕན་ཐོགས་
པ་ས་དང་པོ་ནས་ཡིན། དེ་ཚུན་ཆོད་ལ་དངོས་སུ་སེམས་ཅན་ལ་ཕན་ཐོགས་
པ་མི་འོང་བས། རི་མཐོན་པོ་ལ་སོགས་པའི་རྩེར་སོང་ནས། ཀུན་སློང་རྣམ་
པར་དག་པ་བཅོས་ཏེ། ན་མོ་ཨཱརྱ་དམ་པ་སོགས་ཀྱིས། མདོ་འདོན་པ་དང༌།
བསང་དང་གསུར་དང་ལུས་སྦྱིན་རྣམས་ཀྱི་རྗེས་ཀྱི་ཆོས་སྦྱིན་བྱེད་པ་དེས།
འབྱུང་པོ་དཔག་ཏུ་མེད་པའི་རྒྱུད་གྲོལ་བར་བསམ་པ་དེས། ལས་དང་པོ་པའི་
ཆོས་སྦྱིན་གྱི་གོ་ཆོད་པ་ཡིན་ནོ། །གཉིས་པ་ཚུལ་ཁྲིམས་ལ་ཐུན་ཐུན་མཚམས་
མེད་པར་ཚུལ་ཁྲིམས་དང་འབྲལ་བ་མེད་པར་བྱ་དགོས། དང་པོ་ཐུན་གྱི་སྔོན་
འགྲོ་རྣམས་སོང་ནས། སྤོང་སེམས་རྒྱུན་ཆགས་ས་བོན་དང་བཅས་པ་ལ་འདོད་
པས་སེམས་ཀྱི་སྟེང་ནས་སྤོང་སེམས་ཡོད་ན་ཚུལ་ཁྲིམས་ཡིན། སེམས་ཀྱི་སྟེང་
ནས་སྤོང་སེམས་མེད་ན་མི་དགེ་བ་བཅུ་ལྟ་བུ་སྤངས་ཀྱང་ཚུལ་ཁྲིམས་མིན།
དེས་ན་སེམས་ཀྱི་སྟེང་ན་སྤོང་སེམས་ཡོད་ན་ཚུལ་ཁྲིམས་ཡོད། མེད་ན་ཚུལ་
ཁྲིམས་མེད་པས། སྤོང་སེམས་དང་། དེ་དམ་བཅའི་ལྕགས་ཀྱུ་གཉིས་པས་
ཟིན་དགོས་པ་ཡིན། ཐུན་གྱི་དངོས་གཞི་ལ་མི་དགེ་བ་བཅུ་སྤོང་ནས། རྫོགས་
པ་ཆེན་པོའི་དམ་ཚིག་གི་བར་རྣམས་རེ་རེ་ནས་ཉེས་པའི་ཆ་མི་བྱེད་པའི་སྤོང་
སེམས་དང་། དེ་ལྟ་བུའི་དམ་བཅའ་དེ་གཏོང་རེ་སྙམ་པའི་དམ་བཅའི་ལྕགས་
ཀྱུ་གཉིས་པ་རེས་ཟིན་དགོས། དང་པོ་སེམས་ཅན་ཐམས་ཅད་ལ་མར་ཤེས།
དྲིན་དྲན། དྲིན་གཟོ་འདོད་ཀྱི་རྟོག་པ་བསྐྱེད་པ་རྣམས་འདི་དང་འོག་མ་ཐམས་
192



༄༅། །སྙིང་ཐིག་སྔོན་འགྲོའི་ཟིན་བྲིས།
ཅད་ལ་སྦྱར་དགོས། དང་པོ་སེམས་ཅན་ཐམས་ཅད་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱ། དེའི་ཆེད་དུ་བདག་གིས་ཉི་མ་དེ་རིང་ནས་བཟུང་
རྫོགས་པའི་སངས་རྒྱས་མ་ཐོབ་ཀྱི་བར་དུ། སེམས་ཅན་གྱི་སྲོག་གཅོད་ན་ང་
ཤི་ནི་ཡིན། གཞན་ལ་གསོད་བཅུག་ན་ང་ཤི་ནི་ཡིན། གསོད་པ་ལ་རྗེས་སུ་
ཡི་རང་བྱེད་ན་ང་ཤི་ནི་ཡིན་སྙམ་དུ་སྤོང་སེམས་རེ་དང་དེ་ལྟ་བུའི་དམ་བཅའ་དེ་
སྲོག་དམར་པོ་ལ་བབ་ཀྱང་གཏོང་རེ་ཀན་སྙམ་པའི་དམ་བཅའི་ལྕགས་ཀྱུ་
གཉིས་པ་རེས་ཟིན་དགོས་པ་ནི་འོག་མ་ཐམས་ཅད་ལ་འགྲེས་སོ། །དེའི་མཐུན་
ཕྱོགས་སྲོག་བསྐྱབ་དགོས། ཡང་བདག་མུ་གེས་ཤི་ན་ཡང་མ་བྱིན་པར་ལེན་
རེ་སྙམ་དུ་དམ་བཅའ། གཞན་ལེན་དུ་བཅུག་རེ་སྙམ་དུ་དམ་བཅའ། གཞན་
གྱིས་ལེན་པ་ལ་ཡི་རང་བྱེད་པ་རྣམས་མི་བྱེད་སྙམ་དུ་དམ་བཅའ། མི་ཚངས་
སྤྱོད་པ་བྱེད་རེ་སྙམ་དུ་དམ་བཅའ། དེའི་མཐུན་ཕྱོགས་ཚངས་པར་སྤྱོད་དགོས།
རྫུན་སྤངས་ནས་བདེན་པར་སྨྲ་དགོས། དེའང་གཞན་མི་ཞིག་དང་གཏམ་
ལབ་པ་ན། ངས་རྫུན་བྱ་འོང་ངོ་སྙམ་དུ་རང་རྒྱུད་ལ་ཞིབ་ཏུ་བརྟགས་ནས་བདེན་
པར་སྨྲ་དགོས། ཡང་ན་རྫུན་བཤད་པ་དེ་ངོས་བཟུང་ནས། ཕྱིན་ཆད་ངས་
ལྕེ་འདི་བཅད་སོང་ཡང་རྫུན་བྱ་རེ་སྙམ་དུ་དམ་བཅའ། ཡང་ཕྲ་མ་སྤངས་ནས་
འཁོན་པ་བསྡུམ་དགོས། མཐུན་གཉིས་འབྱེད་པའི་ཕྲ་མ་བྱེད་ན་ང་ཤི་ནི་ཡིན་
སྙམ་དུ་དམ་བཅའ། དེ་ཡང་ཕྲ་མའི་ཚིག་སྨྲ་འདོད་པ་དང་། སྨྲ་བར་གཟོ་བ་
ན༑ ཁ་ལ་ཐལ་ལྕག་བྲབ། བྲང་ཁུ་ཚུར་གྱིས་བརྡུང་སྟེ་སྤང་དགོས། ཚིག་
རྩུབ་སྤངས་ནས་སྙན་པར་སྨྲ་དགོས། ངག་བཀྱལ་སྤངས་ནས་བཟླས་བརྗོད་
ལ་འབད་དགོས། དེའི་འཕྲོས་དོན་ལ་གྲོང་ཆོག་སོགས་སུ་འགྲོ་བའི་དུས་སུ་
193



མཁན་ཆེན་ངག་གི་དབང་པོས་མཛད།
ངག་བཀྱལ་སྤངས་ནས་ཆོ་ག་རྣམ་པར་དག་པའི་སྒོ་ནས་རུ་བཞིའི་བཤགས་པ་དང་།
ཟུང་བཞིའི་བསྐང་བ་དངོས་གཙང་བ་རེ་བྱས་ན་སྦྱིན་བདག་གི་ཚོགས་
རྫོགས༑ རང་གི་དཀོར་གྱི་སྒྲིབ་པ་ཡང་འབྱོང་བ་ཡིན་པས། རུ་བཞི་ནི། ལུས་
ཀྱི་རུ་ཕྱག་འཚལ་བ། ངག་གི་རུ་ཡི་གེ་བརྒྱ་པ་བཟླ་བ། ཡིད་ཀྱི་རུ་བཤགས་
པ་དང་། སྒོ་གསུམ་ཆ་མཉམ་གྱི་རུ་ལྟ་བའི་ཀློང་བཤགས་བཞི་དང༌། ཟུང་
བཞི་ནི། ལུས་ཀྱི་ཟུང་བཞི། རྩ་དང་ཐིག་ལེ་དཀར་དམར་དང༌། རླུང་དང་
བཅས་པ་བཞི་པོ། སྨན་དང་། རཀྟ། གཏོར་མ། མར་མེ་རུ་སྦྱར་ནས་མཆོད་
དགོས་པས། འདིའི་དུས་སུ་དབང་པོའི་སྒོ་བསྡམ། ངག་གི་སྨྲ་བ་སྤང་།
སེམས་ཀྱི་དྲན་རྟོག་གཞན་དུ་མ་གཡེང་བའི་སྒོ་ནས་འབད་དགོས། ཡང་ངའི་
སྙིང་དམར་པོ་འདི་བླངས་སོང་ཡང་། གཞན་གྱི་ཡོ་བྱད་དང་། དཀོན་མཆོག་
གི་རྫས་ལ། བརྣབ་སེམས་བྱེད་རེ་ཤི་སྙམ་དུ་དམ་བཅའ། དེའི་སྟེང་དུ་གཏོང་
སེམས་བསྒོམ་དགོས། ཡང་སེམས་ཅན་ལ་གནོད་པའི་བསམ་པ་ངན་པ།
སྦྱོར་བ་རྩུབ་པ། བསམ་ངན་ཁོང་དུག་བྱེད་རེ་ཤི་སྙམ་དུ་དམ་བཅའ། དེ་ནས་
སྙིང་རྗེ་བསྒོམ་དགོས། རྒྱུ་འབྲས་ཡང་དག་པའི་ཆོས་ལ་ལོག་ལྟ་བྱེད་རེ་ཤི་
སྙམ་དུ་དམ་བཅའ། རྒྱུ་འབྲས་ཡིད་ཆེས་ཀྱི་དད་པ་བརྟེན་དགོས། ད་ནི་གོང་
གི་སྐྱབས་སུ་འགྲོ་དུས་དགེ་བསྙེན་གྱི་སྡོམ་པ་ཐོབ་པ་ཡིན་པས། དེའི་བསྲུང་
བྱ་རྩ་བ་བཞི། ཆང་དང་བཅས་པ་ལྔ་པོ་ལ་མི་བྱེད་སྙམ་པ་དམ་བཅའ་ལྔ།
དེའི་དམ་བཅའ་གཏོང་རེ་སྙམ་པའི་དམ་བཅའི་ལྕགས་ཀྱུ་གཉིས་པ་ལྔ་རེས་ཟིན་
དགོས། དགེ་ཚུལ་དང༌། དགེ་སློང་དང༌། བྱང་ཆུབ་སེམས་དཔའ་དང༌།
སྔགས་ཀྱི་རྣལ་འབྱོར་པ་རྣམས་ཀྱིས་ཆང་འཐུང་བའི་དུས་ཆང་གི་ཁ་དོག་དྲི་རོ་
194



༄༅། །སྙིང་ཐིག་སྔོན་འགྲོའི་ཟིན་བྲིས།
ནུས་པ་འབྲུ་གསུམ་བརྗོད་པས་བསྒྱུར་ནུས་པའི་ཏིང་ངེ་འཛིན་གྱི་དྲོད་ཐོབ་
པ་དང་། དུག་བོང་བ་ལྟ་བུའང་ཁ་དོག་དྲི་རོ་བསྒྱུར་ནུས་དུས་བཟའ་ནའང་མི་
གནོད་པ་ཆང་ལ་སོགས་པ་བཏུང་ཡང་གནོད་པར་མི་འགྱུར་བས། དེ་ལྟར་
མ་ཡིན་པར་ཆང་གི་དྲི་རོ་ལ་སྲེད་ནས་དགེ་ཚུལ་སློང་སོགས་སུས་བཏུང་ཡང་
སྟོན་པས་བླ་སློབ་ཀྱི་འབྲེལ་བ་བཅད་པ་ཡིན་ཏེ། ཆང་འཐུང་ང་ཡི་སློབ་མ་
མིན༑ །ང་ནི་དེ་ཡི་སྟོན་པ་མིན། །ཞེས་གསུངས། དེས་ན་དགེ་ཚུལ་གྱི་རྩ་བ་
བཞི༑ ཆང་དང་བཅས་པ་ལྔ་པོ་སྲོག་ལ་བབ་ཀྱང་མི་བྱེད་སྙམ་པའི་དམ་བཅའ་
རེ་རེ་དང་། ཡན་ལག་གི་ཉེས་བྱས་ཞིབ་མོ་སུམ་ཅུ་པོ་རྣམས་ལ་མི་བྱེད་པའི་
དམ་བཅའ་སུམ་ཅུ། དགེ་སློང་གི་རྩ་བ་བཞི་ལ་དམ་བཅའ་བཞི། ལྷག་མ་
བཅུ་གསུམ་ལ་དམ་བཅའ་བཅུ་གསུམ། སྤང་ལྟུང་སུམ་ཅུ་ལ་དམ་བཅའ་སུམ་
ཅུ༑ ལྟུང་བྱེད་དགུ་བཅུ་ལ་དམ་བཅའ་དགུ་བཅུ། སོར་བཤགས་བཞི་ལ་དམ་
བཅའ་བཞི། ཉེས་བྱས་བརྒྱ་དང་བཅུ་གཉིས་ལ་སྤོང་སེམས་བརྒྱ་དང་བཅུ་
གཉིས། བྱང་ཆུབ་སེམས་དཔའི་ཟབ་མོ་ལྟ་སྲོལ་གྱི་ལུགས་ལ། རྩ་ལྟུང་ཉི་
ཤུ་ལ་སྤོང་སེམས་ཉི་ཤུ། ཡན་ལག་གི་ཉེས་བྱས་བརྒྱད་ཅུ་ལ་སྤོང་སེམས་
བརྒྱད་ཅུ། རྒྱ་ཆེན་སྤྱོད་སྲོལ་གྱི་རྩ་བ་བཞི་ལ་སྤོང་སེམས་བཞི། ཉེས་བྱས་
ཞེ་དྲུག་ལ་སྤོང་སེམས་ཞེ་དྲུག །དེ་གཉིས་ཀའི་མདོ་འགགས་སྨོན་འཇུག་བྱང་
ཆུབ་ཀྱི་སེམས་གཉིས་ཡིན་པས་བདག་གི་མགོ་བོ་བཅད་ནས་སོང་ཡང་བླའི།
ངས་སེམས་ཅན་བློས་གཏོང་རེ་ཀན་སྙམ་པའི་དམ་བཅའི་ལྕགས་ཀྱུ་གཉིས།
འཇུག་སེམས་ཕ་རོལ་ཏུ་ཕྱིན་པ་དྲུག་པོ་མ་བསྲུང་ན་ང་ཤི་ནི་ཡིན་སྙམ་པའི་དམ་
བཅའི་ལྕགས་ཀྱུ་གཉིས། དེའི་མི་མཐུན་ཕྱོགས་དྲུག་མ་སྤངས་ན་ང་ཤི་
195



མཁན་ཆེན་ངག་གི་དབང་པོས་མཛད།
ནི་ཡིན་སྙམ་པའི་དམ་བཅའི་ལྕགས་ཀྱུ་གཉིས། རྡོ་རྗེ་ཐེག་པའི་དམ་ཚིག མ་
ཧཱའི་རྩ་ལྟུང་ལྔ་ལ་སྤོང་སེམས་ལྔ། ཡན་ལག་གི་བཅུ་ལ་སྤོང་སེམས་བཅུ།
ཨ་ནུ་ཡོ་གའི་རྩ་བའི་སྐུ་གསུང་ཐུགས་ཀྱི་དམ་ཚིག་གསུམ་ལ་དམ་བཅའ་
གསུམ༑ ཡན་ལག་ཉེར་ལྔ་ལ་སྤོང་སེམས་ཉེར་ལྔ། རྫོགས་པ་ཆེན་པོའི་བསྲུང་
དུ་ཡོད་པ་རིམ་གྱིས་པའི་དམ་ཚིག་རྩ་བ་བླ་མའི་སྐུ་གསུང་ཐུགས་ལ་དབྱེ་བ་ཉེར་
བདུན་ལ་སྤོང་སེམས་ཉེར་བདུན། ཡན་ལག་གི་དམ་ཚིག་ཉེར་ལྔ་ལ་
སྤོང་སེམས་ཉེར་ལྔ། བསྲུང་དུ་མེད་པ་ཅིག་ཅར་བའི་དམ་ཚིག་བཞི་ལ་སྤོང་
སེམས་བཞི། དེ་ལྟར་བསྲུང་བྱའི་དམ་ཚིག སྲུང་བའི་གང་ཟག བསྲུང་བའི་
ཕན་ཡོན་གསུམ་སྣང་ལ་རང་བཞིན་མེད་པའི་ངེས་ཤེས་དྲངས་ནས། ཐུན་
མཚམས་ལ་ཉེས་སྤྱོད་སྡོམ་པའི་སོགས་གསུམ། དང་པོ་བྱང་སེམས་རང་གི་
ལུགས་ལ་སོ་ཐར་དང་། བྱང་སེམས་གཉིས་ཀྱི་སྡོམ་པ་གཉིས། སོ་ཐར་ཡར་
ལ་འདུ་ཡང་སྔགས་མར་འདུ་མི་དགོས། སྡོམ་པ་གསུམ་པོ་ཐོབ་པའི་གང་ཟག་
གིས་སོ་བྱང་སྔགས་གསུམ་གྱི་ཉེས་སྤྱོད་ཐམས་ཅད་སྡོམ་དགོས། ཚུར་བསྡུ་
ན༑ གཞན་གནོད་གཞིར་བཅས་སྤོང་བ་སོ་ཐར། གཞན་ཕན་གཞིར་བཅས་
སྒྲུབ་པ་བྱང་སེམས། སྒོ་གསུམ་རྡོ་རྗེ་གསུམ་གྱི་རང་བཞིན་དུ་ཤེས་པ་སྔགས་
ཀྱི་སྡོམ་པ་ཡིན། དེས་ན་ལུས་ཀྱི་སྒོ་ནས་བརྡུང་བརྡེག ངག་གི་སྒོ་ནས་ཚིག་
རྩུབ༑ ཡིད་ཀྱི་སྒོ་ནས་གནོད་སེམས་སོགས། མདོར་ན་ལུས་ངག་ཡིད་གསུམ་
གྱིས་གནོད་པའི་ལས་ཕྲ་མོ་ཙམ་སྤངས་པ་ཉེས་སྤྱོད་སྡོམ་པ་ཡིན། དགེ་བ་ཆོས་
སྡུད་ཀྱི་ངོ་བོ་ནི། ཕར་ཕྱིན་དྲུག་པོ་དེ་ལ་བསླབ་པ་ཡིན་རུང་། ལས་དང་པོ་
པས་ལུས་ངག་ཡིད་གསུམ་གྱིས་དགེ་བ་ཕྲ་མོ་ཚུན་ལ་བརྩོན་པ་དགེ་བ་ཆོས་
196



༄༅། །སྙིང་ཐིག་སྔོན་འགྲོའི་ཟིན་བྲིས།
སྡུད་ཡིན། སྐུ་གཟུགས་མཆོད་རྟེན་སོགས་མཐོང་ན་ཞྭ་ཕུད་སོགས། ལུས་ཀྱི་
ཕྱག་གཅིག་འཚལ་བ་སོགས། ངག་གི་ལྟུང་བཤགས་འདོན་པ་སོགས། སེམས་ཀྱི་
དགེ་སེམས་སྐད་ཅིག་མ་སོགས་དགེ་བའི་ལས་ལ་བརྩོན་པ་ཐམས་ཅད་དགེ་
བ་ཆོས་སྡུད་ཀྱི་ཚུལ་ཁྲིམས་ཡིན། སེམས་ཅན་དོན་བྱེད་ནི་མཐོང་ལམ་ཆོས་
ཉིད་ཀྱི་བདེན་པ་མཐོང་བའི་ཚེ། བསྡུ་བའི་དངོས་པོ་བཞིས་གདུལ་བྱ་རྣམས་
བསྡུས་ནས་སེམས་ཅན་སྨིན་གྲོལ་གྱི་ལམ་ལ་བཀོད་པ་ཡིན། དེ་ཐམས་ཅད་
ཤིག་གཅིག་གི་སྟེང་ནས་བཞག་ན། དང་པོ། ཤིག་གཅིག་བཟུང་ནས། ད་
ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སངས་རྒྱས་ཀྱི་གོ་
འཕང་ཐོབ་པའི་ཆེད་དུ་ཤིག་དེ་མི་གསོད་སྙམ་པ་ཉེས་སྤྱོད་སྡོམ་པའི་ཚུལ་
ཁྲིམས༑ མ་བསད་ནས་སྲོག་སྐྱོབ་པ་སེམས་ཅན་དོན་བྱེད་ཀྱི་ཚུལ་ཁྲིམས།
དེའི་དགེ་རྩ་གཞན་དོན་དུ་བསྔོ་བ་དགེ་བ་ཆོས་སྡུད་ཀྱི་ཚུལ་ཁྲིམས། མདོར་
ན་རང་གི་ནུས་ཚོད་ཀྱི་མི་དགེ་བཅུ་སྤང་། ཕན་པ་གཞི་དང་བཅས་པ་སྒྲུབ།
སྒོ་གསུམ་རྡོ་རྗེ་གསུམ་དུ་ཤེས་པའི་ནང་དུ་འདུས་པ་ཡིན། རྗེས་ཐོབ་ཐམས་
ཅད་ལ། ལུས་ངག་ཡིད་གསུམ་གྱིས་མི་དགེ་བ་སྣ་རེ་ཡིན་ན་སྤང་། དགེ་བ་སྣ་
རེ་ནས་བསྒྲུབ། དེ་ཐམས་ཅད་དམ་པ་གསུམ་གྱིས་ཟིན་པ། སྣང་ལ་རང་བཞིན་
མེད་པའི་ངེས་ཤེས་དྲངས། བཟོད་པའི་ངོ་བོ་མི་འཁྲུགས་པ་ཡིན། ཁོང་འཁྲུགས་
པ་ནི། སེམས་བྱུང་སེམས་པའི་སྟེང་ནས་བཞག་པ་ཡིན། ཞེ་སྡང་ནི་ལུས་ངག་
ལ་རྣམ་འགྱུར་ཐོན་པ་ཡིན། འཇིག་རྟེན་པའི་ཁ་སྐད་ལ། བསྐལ་པ་སྟོང་གི་
ཚོགས་བསགས་དེ། །ཁོང་ཁྲོ་གཅིག་གིས་འཇོམས་ཟེར་བ་དང་། །སྤྱོད་འཇུག་
ལས༑ བསྐལ་པ་སྟོང་དུ་བསགས་པ་ཡི། །སྦྱིན་ དང༌ བདེ་ གཤེགས་ མཆོད་ ལ་
197



མཁན་ཆེན་ངག་གི་དབང་པོས་མཛད།
སོགས༑ །ལེགས་སྤྱད་གང་ཡིན་དེ་ཀུན་ཀྱང་། །ཁོང་ཁྲོ་གཅིག་གིས་འཇོམས་པར་
བྱེད། །ཅེས་གསུངས་པ་ལྟར། གང་གིས་སྲེག་པར་བྱེད་ན་ཁོང་ཁྲོས་སྲེག་
པར་བྱེད། གང་བསྲེག་ན་བསོད་ནམས་ཆ་མཐུན་གྱི་དགེ་རྩ་ཡིན། དམ་པ་
གསུམ་དང་ལྡན་པའི་དགེ་རྩ་ནི་མི་ཚིག་ཅེས་འདོད། འཇིག་རྟེན་པའི་དགེ་
རྩ་རྣམས་ནི་ཐ་ན་མགལ་རྡུམ་ལའང་ཁྲོ་ན་ཚིག་ཟེར་བ་དང་། ཐེག་དམན་
ཐར་པ་ཆ་མཐུན་གྱི་དགེ་རྩ་ཉན་རང་རྣམས་ཕན་ཚུན་གཅིག་གཅིག་ལ་ཁྲོས་
ན་དགེ་རྩ་ཚིག་པ་ལས། སོ་སྐྱེ་ཐ་མལ་པ་ལ་ཁྲོས་ན་མི་ཚིག་ཅིང་ཉམས་སྨད་
དུ་འགྲོ། བྱང་ཆུབ་སེམས་དཔའ་ཞིག་ཉན་རང་ལ་ཁྲོས་ན་དགེ་རྩ་ཉམས་སྨད་
ཙམ་མ་གཏོགས་ཚིག་མི་ནུས་ཏེ་པོ་ཏོས་ལྕགས་མི་ཆོད་པ་བཞིན་ནོ། །བྱང་
ཆུབ་སེམས་དཔའ་བྱང་ཆུབ་སེམས་དཔའ་ཞིག་ལ་ཁྲོས་ན་ལྕགས་ཀྱིས་ལྕགས་
གཅོད་པ་བཞིན་དགེ་བའི་རྩ་བ་ཐམས་ཅད་འཇོམས་འགྲོ། བྱང་ཆུབ་སེམས་
དཔའ་ཚོགས་སྦྱོར་ལམ་པ་ཞིག་ས་ཐོབ་ཞིག་ལ་ཁྲོས་ན་དགེ་བའི་རྩ་བ་ཐམས་
ཅད་ལྷག་མ་མ་ལུས་པ་ཚིག་འགྲོ་བས། ཡང་ཚོགས་ལམ་དང་པོ་ནས་བཟུང་
སྟེ་སེམས་བསྐྱེད་དགོས། དེས་ན་ཞེ་སྡང་ལྟ་བུའི་སྡིག་པ་མེད་ཅེས་གསུངས།
གང་ཚིག་ན་སྦྱིན་པ་ཚུལ་ཁྲིམས་གཉིས་ཀྱི་དགེ་རྩ་བསྐལ་པ་སྟོང་གི་བར་དུ་
ཚོགས་བསགས་པ་འཇོམས་པར་བྱེད་པ་དང་། འཇུག་པ་ལས། བསྐལ་པ་
བརྒྱའི་བར་དུ་བསགས་པའི་སྦྱིན་པ་དང་ཚུལ་ཁྲིམས་གཉིས་ཀྱི་དགེ་བའི་རྩ་བ་
ཐམས་ཅད་ཚིག་འགྲོ་བར་བཤད་པ་དང༌། བྱང་ཆུབ་ཀྱི་སེམས་ཡུལ་ཕུད།
རྗེས་འདོན་བྱེད་པས། དཔེར་ན་མེ་ཆུ་གཉིས་སྣོད་གཅིག་ལ་འདུ་མི་རུང་བ་
ལྟར༑ ཞེ་སྡང་ཡོད་ན་བྱང་ཆུབ་ཀྱི་སེམས་མེད། བྱང་ཆུབ་སེམས་ཡོད་ན་ཞེ་
198



༄༅། །སྙིང་ཐིག་སྔོན་འགྲོའི་ཟིན་བྲིས།
སྡང་མེད། དེས་ན་ཞེ་སྡང་གི་རང་འབྲས་མཐར་ཐུག་དམྱལ་བར་འགྲོ།
བཟོད་པའི་རང་འབྲས་མཐར་ཐུག་སངས་རྒྱས་ཀྱི་གོ་འཕང་ཐོབ་པར་འགྱུར་
བས༑ དེས་ན་བཟོད་པའི་ཕན་ཡོན་དང་། ཞེ་སྡང་གི་ཉེས་དམིགས་ཤེས་ནས་
བཟོད་པ་བསྒོམ་དགོས། བཟོད་པ་ལྟ་བུའི་དཀའ་ཐུབ་མེད། །ཅེས་པའི་དོན་
ནི༑ བཟོད་པ་ནི་དཀའ་ཐུབ་ཐམས་ཅད་ཀྱི་ནང་ནས་མཆོག་ཏུ་གྱུར་པ་ཡིན།
བཟོད་པ་བསྒོམ་པ་ལ། དང་པོ་ཞེ་སྡང་མུག་སོད་བྱ་དགོས་ཏེ། ཡིད་མི་བདེ་
བའི་ཟས་རྙེད་པའི་ཚེ། ཐབས་རྣམ་པ་སྣ་ཚོགས་ཀྱི་སྒོ་ནས་བཟོད་པ་བསྒོམ་
དགོས༑ ཐུན་མཚམས་རྣམས་སུ་དབྱེ་བ་རྣམས་བསྒོམ་དགོས། གཞན་གྱིས་
ལོག་སྒྲུབ་ དང༌། ཆོས་ཕྱིར་དཀའ་སྤྱད། ཟབ་མོའི་དོན་ལ་མི་སྐྲག་སོགས་
གསུམ་མོ། །བཟོད་པ་སྒོམ་མཚམས་ཡིད་མི་བདེ་བའི་ཟས་རྙེད་པའི་
དུས་ཡིན། བཞི་པ་བརྩོན་འགྲུས་ནི། ངོ་བོ་དབྱེ་བ་གཉིས་ལས། ངོ་བོ་ནི།
བརྩོན་གང་དགེ་ལ་སྤྲོ་བའོ། །ཞེས་པས། དགེ་བ་ལ་ཞེས་པ་འཇིག་རྟེན་པའི་
བྱ་བ་མི་དགེ་བ་ལ་སྤྲོ་བ་ཐམས་ཅད་ལེ་ལོ་ཡིན་པས། དགེ་བ་ལ་སྤྲོ་བ་ཡིན།
སྤྲོ་བ་ཞེས་པས། ལུས་ངག་གཉིས་ཀྱི་དགེ་བ་དམན་པ་རྣམས་བཅད་ནས།
སེམས་དགེ་བ་ལ་མཆོག་ཏུ་སྤྲོ་བ་བརྩོན་འགྲུས་ཡིན། བརྩོན་འགྲུས་འོང་བའི་
ཐབས་ལ། དགེ་བའི་ཕན་ཡོན་དང་། སྡིག་པའི་ཉེས་དམིགས་རྣམས་དྲན་
དགོས༑ དེ་ལ་མདོ་དཀོན་མཆོག་གི་རྒྱལ་པོ། ཟ་མ་ཏོག་གི་ཕན་ཡོན། མཚམས་
མེད་པའི་ལས་བྱང་བ་དང་། ཁོང་ཁྲོས་མི་འཇོམས་པ་ལ་སོགས་པའི་ཕན་
ཡོན་དང་། སྐྱབས་འགྲོའི་ཕན་ཡོན་དང་། བྱང་ཆུབ་སེམས་ཀྱི་ཕན་ཡོན་ནོ།།
དེ་ལྟ་བུའི་བྱང་ཆུབ་ཏུ་སེམས་བསྐྱེད་ན། མིང་དོན་གནས་འགྱུར་བ་དང༌།
199



མཁན་ཆེན་ངག་གི་དབང་པོས་མཛད།
སྐྱེལ་མ་དཔའ་བོའི་དཔེས་ངེས་པའི་སྡིག་པ་ཟིལ་གྱིས་གནོན་པ། དུས་མཐའི་
མེའི་དཔེས་མ་ངེས་པའི་སྡིག་པ་དྲུངས་ནས་འབྱིན་པ། ལྗོན་ཤིང་གི་འབྲས་
བུའི་དཔེས་འབྲས་བུ་མི་ཟད་པ་སྨོན་སེམས་ཀྱི་ཕན་ཡོན། འབྲས་བུ་འཕེལ་
བར་མ་ཟད་རྒྱུ་གོང་ནས་གོང་དུ་འཕེལ་བར་བྱེད་པ་འཇུག་པ་བྱང་ཆུབ་སེམས་
ཀྱི་ཕན་ཡོན་སོགས་དྲན་ནས་བརྩོན་འགྲུས་བརྩམ་དགོས། དབྱེ་བ་ལ་གོ་ཆའི་
བརྩོན་འགྲུས་ལ་སོགས་པ་གསུམ་སྟེ། དང་པོ་ནི་འཇིག་རྟེན་པ་སུས་ཀྱང་དྲན་མ་
མྱོང་བའི་བསམ་པ་རྒྱ་ཆེན་པོ་བསྐྱེད་དགོས་ཏེ། རྒྱལ་བ་སྲས་དང་བཅས་པས་
བསྐལ་པ་ཆེན་པོ་གངྒཱའི་ཀླུང་གི་བྱེ་མའི་གྲངས་སྙེད་ཀྱི་བར་དུ་རྫོགས་སྨིན་སྦྱངས་
པ་རྒྱ་མཚོ་ལྟ་བུར་བསྒྲུབས་པ་རྣམས་གཅིག་ཏུ་བསྡུས་པ་ཙམ་བདག་གིས་དུས་
སྐད་ཅིག་མ་རེ་རེ་ལ་བསྒྲུབ་པར་བྱའོ་སྙམ་པའི་བསམ་པ་གོ་ཆ་ཆེ་བ་དང་།
དེ་ཡང་བྱ་བ་ཐམས་ཅད་ལད་མོ་ཡིན་པས་རྒྱལ་བ་སྲས་བཅས་ཀྱིས་ཇི་ལྟར་རྫོགས་
སྨིན་སྦྱངས་པ་མཛད་པ་ལྟར་བདག་གིས་བསྒྲུབ་པར་བྱ་སྙམ་པ། རིག་
འཛིན་གོང་མ་རྣམས་ཀྱིས་ཇི་ལྟར་དཀའ་བ་སྤྱད་པ་ལ་སོགས་པའི་རྣམ་ཐར་
ཐོས་ན་ངས་དེ་བས་ལྷག་པ་ཞིག་མ་འོང་ནའང་དེ་བས་ཞན་ཅིག་བྱེད་ཐབས་མི་
འདུག་སྙམ་དུ་བསམ་དགོས། དེ་ཡང་སེམས་ཅན་ཐམས་ཅད་སངས་རྒྱས་ཀྱི་
གོ་འཕང་མ་ཐོབ་བར་དུ་བདག་གིས་སེམས་ཅན་རེ་རེ་ནས་ཆོས་ཐེག་པ་ཆེན་པོ་
བསྟན་བྱང་ཆུབ་ཏུ་སེམས་བསྐྱེད་དུ་འཇུག་པ་དང་། བྱང་ཆུབ་སེམས་དཔའི་
བསླབ་པ་ལ་སྦྱོར་བའི་ཐབས་བསྐལ་པའི་བར་དུ་འབད་དགོས་ཀྱང་སྐྱོ་བའི་བསམ་
པ་སྐད་ཅིག་ཙམ་ཡང་མི་སྐྱེ་བ་ཡིན། དེ་ནི་སྒྱིད་ལུག་བདག་ཉིད་བརྙས་
པའི་ལེ་ལོའི་གཉེན་པོ་ཡིན། དེ་དག་ཐམས་ཅད་སྡོམ་ན་འཕགས་པ་བཟང་པོ་
200



༄༅། །སྙིང་ཐིག་སྔོན་འགྲོའི་ཟིན་བྲིས།
སྤྱོད་པའི་སྨོན་ལམ་གྱི་མདོ་ལས་གསུངས་པའི་རྒྱ་མཚོ་མང་པོ་རྣམས་དང་།
སྲིད་པ་ཐམས་ཅད་དུ་ཡང་འཁོར་བ་ན། །ཞེས་པས། རྒྱ་ཆེ་བ་ནམ་མཁའི་
མཐའ་དང་མཉམ་པ། རྒྱུན་རིང་བ་ཇི་སྲིད་འཁོར་བ་མ་སྟོང་བར་དུ་བསྒྲུབ་
འདོད་ཀྱི་བསམ་པ་དེ་ཡིན། དེ་ལྟར་སྲིད་པ་མ་སྟོང་བར་དུ་བསྒྲུབ་མི་ནུས་
སྙམ་ན་སྡུག་བསྔལ་མེད་དེ། ཞི་བ་ལྷས། བསོད་ནམས་ཀྱིས་ནི་ལུས་བདེ་ལ། །
ཤེས་རབ་ཀྱིས་ནི་སེམས་བདེ་ན། །གཞན་དོན་འཁོར་བར་གནས་ཀྱང་ནི། །
སྙིང་རྗེ་ཅན་དག་ཅི་སྟེ་སྐྱོ། །ཞེས་པས། སྣང་བཅས་བསོད་ནམས་ཀྱི་ཚོགས་
ཀྱིས་གནས་སྐབས་སུ་རྒྱལ་རིགས་ཤིང་སཱ་ལ་ལྟ་བུ་དང༌། བྲམ་ཟེ་དང་ཁྱིམ་
བདག་གི་རིགས་སཱ་ལ་ལྟ་བུ་ལ་སོགས་པའི་མཐོ་རིས་ཀྱི་རིགས་མཐོ་བ་དཔལ་
དང་ལོངས་སྤྱོད་དང་ལྡན་པའི་གོ་འཕང་ཐོབ་ནས་ལུས་ལ་སྡུག་བསྔལ་མེད་ཅིང་
སྡུག་བསྔལ་བདེ་བར་གྱུར་ནས་ཏིང་ངེ་འཛིན་ཐོབ་པ་དང་། བདག་མེད་
རྟོགས་པའི་ཤེས་རབ་ཀྱིས་སྲིད་པ་གསུམ་པོ་དོན་དམ་སྤྲོས་པ་དང་བྲལ་བ།
ཀུན་རྫོབ་སྒྱུ་མ་ལྟ་བུའི་རང་བཞིན་དུ་སྐྱེ་འཆི་བདེ་སྡུག་ཐམས་ཅད་གཟིགས་པས་སེ
མས་ལ་སྡུག་བསྔལ་རང་མཚན་པ་མེད་པས་གཞན་དོན་དུ་འཁོར་བར་
གནས་ཀྱང་སྐྱོ་བའི་འདུ་ཤེས་མི་བསྐྱེད། སྦྱོར་བའི་བརྩོན་འགྲུས་མཐར་ཐུག་
སངས་རྒྱས་མ་ཐོབ་ཀྱི་བར་དུ་རྟོགས་བྱ་གོང་མ་གོང་མ་རྟོགས་རྒྱུ་ཡོད། སྤང་
བྱ་གོང་མ་གོང་མ་རྣམས་སྤང་རྒྱུ་ཡོད་པས་དེའི་ཕྱིར་ཕ་རོལ་ཏུ་ཕྱིན་པ་དྲུག་ལ་
བསླབ་དགོས། དེ་ལྟར་བསམ་པ་དང་སྦྱོར་བ་གཉིས་ཀས་ཉིན་མི་དལ།
མཚན་མི་ཉལ་བར་སྒོ་གསུམ་ཆོས་མེད་ཀྱི་ངང་དུ་སྐད་ཅིག་ཀྱང་མི་ལུས་པར་
རྟག་པར་དགེ་བ་ལ་སྦྱོར་དགོས། གུས་སྦྱོར་ལ་ཕྱིའི་ཡོངས་འཛིན་བླ་མ་དགེ་
201



མཁན་ཆེན་ངག་གི་དབང་པོས་མཛད། །
བའི་བཤེས་གཉེན་དང་། དེའི་བསྟན་པའི་ཆོས་ཐེག་པ་ཆེན་པོ་དང༌། རང་
གི་རྒྱུད་ཀྱི་བྱང་ཆུབ་ཀྱི་སེམས་ལ་གུས་པ་དང་སྤྲོ་བ་བསྐྱེད་དགོས། སྦྱོར་བ་
ཞེས་པ་མི་འབྲལ་བའི་ཚིག་ཡིན། དེ་ཡང་ཆོས་བཤད་པའི་ཚེ་སྐྱོ་བ་བྱུང་ན།
གུས་པའི་དཔུང་དང༌། བརྟན་པའི་དཔུང་དང་། དགའ་བའི་དཔུང་དང༌།
དོར་བའི་དཔུང་བཞི་ལས། དོར་བའི་དཔུང་བསྐྱེད་དགོས། དོར་བ་དེ་ལ་རེ་
ཞིག་དོར་བ་དང་། གཏན་དུ་དོར་བ་གཉིས་ལས། རེ་ཞིག་དོར་བ་ཡིན།
གཏན་དུ་དོར་བ་རེ་ཞིག་བྱ་བའི་ཆོས་དེ་ཟིན་པ་ཞིག་སྟེ་ཆོས་བཤད་ཟིན་པ་ལྟ་བུ་
སྟེ༑ དེ་ལ་བླ་མ་སློབ་མ་གཉིས་ཀྱི་བླ་མས་ཆོས་བཤད་ཟིན་པ་ལྟ་བུ་ཡིན།
སློབ་མས་ནི་མིན་ཏེ་བཤད་པ་བཞིན་ད་གཟོད་བསྒྲུབ་དགོས་པས་སོ། །ཆོག་
ཤེས་མེད་པའི་བརྩོན་འགྲུས་ནི། སྦྱིན་སོགས་ལ་ཆོག་ཤེས་སུ་མི་འཛིན་པར་
སངས་རྒྱས་ཀྱི་གོ་འཕང་མ་ཐོབ་ཀྱི་བར་ལ་སྤང་བྱ་སྤང་རིམ་དང་། ཡོན་ཏན་
སྐྱེ་རིམ་རྣམས་ཡོད་པས་དེའི་བར་ལ་བརྩོན་འགྲུས་རྒྱུན་རིང་ལ་ཤུགས་དྲག་
པ་བསྐྱེད་དགོས། ལྔ་པ་བསམ་གཏན་གྱི་ཕར་ཕྱིན་ལ། བསམ་གཏན་སྒྲུབ་
པར་བྱེད་པ་ལ་དང་པོ་བསམ་གཏན་གྱི་རྒྱུ་ཚོགས་དབེན་པ་གཉིས་བསྟེན་
དགོས༑ དེ་གཉིས་གང་ཡིན་ན་ལུས་འདུ་འཛི་ལས་དབེན་པ་དང་། སེམས་
རྣམ་རྟོག་ལས་དབེན་པ་གཉིས་བརྟེན་དགོས། དང་པོ་ནི་ལུས་ཀྱི་དབེན་པ་
ནི༑ འཇིག་རྟེན་ཚེ་འདིའི་བྱ་བཞག་ཐམས་ཅད་ཆེ་བཞག་ཆུང་བསྐྱུར་བྱས་
ནས་ཚེ་འདིའི་བྱ་བ་ཐམས་ཅད་ལིང་གིས་བློས་བཏང་། སེམས་རྣམ་རྟོག་ལས་
དབེན་པ་འཇིག་རྟེན་ཚེ་འདི་སྒྲུབ་པའི་བསམ་སྦྱོར་ཐམས་ཅད་སྤངས་ནས།
བསམ་རྒྱུ་ཆོས་ལས་མེད་པ། དྲན་རྒྱུ་ཆོས་ལས་མེད་པ། བྱེད་རྒྱུ་ཆོས་ལས་
202



༄༅། །སྙིང་ཐིག་སྔོན་འགྲོའི་ཟིན་བྲིས།
མེད་པ། བསྒྲུབ་རྒྱུ་ཆོས་ལས་མེད་པ་སྟེ་ཆོས་ཉག་མ་གཅིག་པོ་ལས་བསམ་
རྒྱུ་མེད་པ་ཞིག་ཡིན། དེ་གཉིས་ཐེག་པ་ཐུན་མོང་གི་དབེན་པ་ཡིན། ཐུན་མོང་
མ་ཡིན་པ་བྱང་ཆུབ་སེམས་དཔའ་རྣམས་རང་འདོད་ཡིད་བྱེད་ཀྱི་བསམ་པ་ལས་
དབེན་པ་ཡིན། རང་འདོད་ཡིད་བྱེད་ཀྱི་བསམ་པས་མ་དབེན་ན། སྡུད་
པ་ལས། ཇི་ལྟར་དཔག་ཚད་ལྔ་བརྒྱ་ཡོད་པའི་རི་ཡི་སུལ། །སྦྲུལ་གྱི་གང་བར་
ལོ་མང་བྱེ་བར་གནས་བྱེད་ན། །དབེན་པ་འདི་མི་ཤེས་པའི་བྱང་ཆུབ་སེམས་
དཔའ་ནི། །ལྷག་པའི་ང་རྒྱལ་རྙེད་ནས་འདྲེ་བར་གནས་པ་ཡིན། །ཞེས་ གསུངས།
ད་ལུས་དབེན་པར་བྱེད་པ་ལ་ལུས་འདུ་འཛི། སེམས་རྣམ་རྟོག་སོགས་ལས། དང་
པོ་ལ་འཇིག་རྟེན་སྤང་བ་དང་རྣམ་རྟོག་དོར་བ་གཉིས་ལས། དང་པོ་འཇིག་
རྟེན་ལ་གཉིས་ཡོད། ཕྱི་ཡོ་བྱད་ཀྱི་ཆགས་པ་དང་ནང་སེམས་ཅན་གྱི་ཆགས་
པ་སྤང་བ་གཉིས་ལས། དང་པོ་ཕྱི་ཡོ་བྱད་ཀྱི་ཉེས་དམིགས་དྲན་དགོས།
ཉེས་དམིགས་ཇི་ལྟར་དྲན་ན་བསགས་སྲུང་སྤེལ་གསུམ་མམ་བརླག་གསུམ་
གྱི་ཉེས་དམིགས་དྲན་དགོས། དང་པོ་བསགས་ལུགས་ལ་ཆོས་འཇིག་
རྟེན་གཉིས་ལས། འཇིག་རྟེན་པའི་ལུགས་ལ། དབྱར་ཇག་པ། དགུན་རྐུན་མ་
ལ་སོགས་སྡུག་སྡིག་པ་གཉིས་ལས་བསྒྲུབས། ཆོས་ཀྱི་ལུགས་ལ་དང་པོ་ཀ་
ཁ་སློབ་དུས་ནས་ཡི་གེ་ཞིག་ཤེས་ན་རང་གི་ཁ་སོས་འགྲོ་ཟེར་ནས་ཀུན་སློང་ཚེ་
འདིར་གཏད་ནས་བླ་མ་དང་གྲྭ་པ་རང་གི་ཚོད་ཀྱིས་ཆོས་དང་དམར་ཟོང་བརྗེས་
ནས་འཇིག་རྟེན་བསྒྲུབས་པ་ཡིན། དེ་ནས་སྲུང་བ་ལ་ཉིན་གྱི་མི། མཚན་གྱི་
ཁྱི་བྱས་ནས་དགྲ་རྐུན་གཅན་གཟན་ལ་སོགས་པ་ལས་བསྲུང་དགོས། སྤེལ་
བ་ནི་གཅིག་བཅུ་ཐོག་ཏུ་ཨེ་འགྲོ་བལྟ་བ་དང༌། བཅུ་བརྒྱ་ཐོག་ཏུ་ཨེ་འགྲོ་དང་།
203



མཁན་ཆེན་ངག་གི་དབང་པོས་མཛད།
བརྒྱ་སྟོང་ཐོག་ཏུ་ཨེ་འགྲོ་བལྟ་དགོས་པའི་སྡུག་བསྔལ་སོགས་དྲན་དགོས།
ནང་སེམས་ཅན་ལ་ཆགས་པ་སྤང་བའི་ཐབས་ལ་རྒྱས་པར་བྱེད་ན་བློ་ལྡོག་
རྣམ་པ་བཞི། བསྡུ་ན་མི་རྟག་མཐའ་བཞི་བསྒོམ་དགོས། དང་པོ་རང་ཉིད་ལ་
བསམ་ན་རང་ཉིད་དང་པོ་སྐྱེ་བའི་དུས་སུ་ཡང་གཅིག་པུར་སྐྱེས། རྒྱུ་རྫས་
ལོངས་སྤྱོད་ཐམས་ཅད་སྔོན་ལ་དེད་འོང་བ་ཅི་ཡང་མེད། ཚེ་ཕྱི་མ་ལ་གཉེན་
དང་མཛའ་བཤེས་སོགས་ཐམས་ཅད་ཤུལ་དུ་བཞག་ནས་རྗེས་སུ་འབྲང་བ་
གཅིག་ཀྱང་མེད་པས། དང་པོ་སྐྱེ་དུས་དང་མཐར་འཆི་དུས་གཉིས་སུ་གཅིག་
པུར་འགྲོ་དགོས་ན་ད་ལྟ་གཅིག་པུར་དབེན་པའི་གནས་སུ་འདུག་དགོས།
དེ་ལྟར་ཕྱི་ཡོ་བྱད་ནང་སེམས་ཅན་གྱི་ཆགས་པ་སྤངས་ནས་རི་ཁྲོད་དབེན་པ་
བརྟེན་དགོས། དབེན་པ་བརྟེན་དུས་ཡོ་བྱད་མཐའ་གཉིས་ལ་མ་ལྷུང་བར་
བྱེད་དགོས་ཤིང་། གནས་ངན་ངོན་རི་ཕུག་ལ་སོགས་པ། ཟས་གོས་ངན་ངོན་
སློང་མོ་དང་རྙེད་སླ་བ་ཕྱག་དར་ཁྲོད་ཀྱི་གོས་རྣམས་འཆང་ཞིང་འདོད་པ་བསོད་
སྙོམས་ཀྱི་མཐའ་ལ་མ་ལྷུང་བར་བྱེད་དགོས། ཡང་ཧ་ཅང་ངལ་ཞིང་དུབ་པའི་
མཐའ་ལུས་སྲོག་གི་བར་ཆད་དུ་འགྱུར་བའི་དཀའ་སྤྱད་དྲག་པོ་སྤངས་ཏེ་མཐའ་
གཉིས་ལ་མི་ལྷུང་བ་ཞིག་དགོས། དེ་ནས་རི་ཁྲོད་དུ་སོང་ནས་རྣམ་རྟོག་དོར་
དགོས༑ དེ་ལ་སྤྱིར་རྣམ་པར་རྟོག་པའི་གཡེང་བ་ཐམས་ཅད་སྤང་དགོས།
ཁྱད་པར་འདོད་ཁམས་པའི་འདོད་པའི་ཡོན་ཏན་ལྔ་པོ་འདི་ལ་ཆགས་ཤིང་ཞེན་
ནས་འདོད་པ་ཡིན་ལ། དེ་དག་གི་ནང་ནས་སེམས་མི་གནས་པར་གཡེང་
བར་བྱེད་པ། ཡུལ་བུད་མེད་ཀྱི་བདེ་བ་ལ་ཆགས་པ་འདི་ཡིན་པས་འདི་གཙོ་
བོར་སྤོང་དགོས། དེའི་ཉེས་དམིགས་རྣམས་བསམ་དགོས་བུད་མེད་ཅེས་པ་
204



༄༅། །སྙིང་ཐིག་སྔོན་འགྲོའི་ཟིན་བྲིས།
དེའི་དབང་དུ་ཤོར་ན་དེ་ལས་འབུད་མི་ཤེས་པས་བུད་མེད་དམ། འབྲས་ས་
ལུའི་ཞིང་ལ་ལྕགས་སྲེག་གི་སེར་བ་བབ་པ་བཞིན་དགེ་བ་བྱང་ཆུབ་ཀྱི་ཕྱོགས་
ཀྱི་ཆོས་ནག་པོར་འཇོམས་པར་བྱེད་པས་ནག་མོ་ཞེས་བརྗོད་པ་ཡིན། དེ་ལྟ་
བུའི་བུད་མེད་དམ་ནག་མོ་དེ་ལ་ཞེན་པ་ལྡོག་པར་བྱེད་པ་ལ། རྒྱུ་བསྒྲུབ་པར་
དཀའ་བ་ངོ་བོ་མི་གཙང་བ། འབྲས་བུ་གནོད་པ་མང་བ་དང་གསུམ་ལས།
དང་པོ་ནི་རང་བཞིན་གྱིས་རིན་མ་བྱིན་པར་བུད་མེད་དེ་མི་ལོན་པས་རྒྱུ་ཅུང་ཟད་ཡོ
ད་པ་ཞིག་ཡིན་ན་རྟ་མཛོ་མང་པོ་མ་བྱིན་ན་བུད་མེད་དེ་མི་ལོན། བནྡེ་
ཞིག་ཡིན་ཡང་ཌཱ་དྲིལ་གཟན་ཤམ་ལ་སོགས་པ་བུད་མེད་དེའི་ཕྱོགས་སུ་གཏོང་
དགོས༑ དེ་ལྟར་སྡིག་སྡུག་བསྔལ་གཉིས་ཀྱིས་བསྒྲུབས་པའི་བུད་མེད་དེ་ངོ་
བོ་མི་གཙང་བའི་རང་བཞིན་རྫས་སུམ་ཅུ་སོ་དྲུག་གི་རང་བཞིན་ཅན། ད་ལྟ་
བུད་མེད་དེའི་ཡུལ་ལ་མིག་ཤོར་འདུག་སྟེ་ལེགས་པར་བརྟགས་ན། ཁ་དོག་
དཀར་བའི་རྒྱུ་ཆུ་སེར་དམར་བའི་རྒྱུ་ཁྲག་ཡིན་པས་དོན་ལ་ཁྲག་དང་ཆུ་སེར་མི་
གཙང་བའི་རྐྱལ་བ་ཡིན། དེ་ཇི་ལྟར་ཡིན་ན་ཆགས་ཡུལ་བུད་མེད་དེ་ཤེས་
རབ་རལ་གྲིས་མགོ་མཇུག་མེད་པར་བཤས་ན་དྲི་མི་ཞིམ་པ། རྒྱུ་མི་གཙང་བ།
རྣམ་པ་མགོ་བོ་ན་ཀླད་པ། སྣ་གཉིས་ནས་སྣབས། མིག་ནས་མིག་ཆུ་ལ་སོགས་
པ་མི་གཙང་བ་ཡིན། འོན་ཀྱང་དེ་ལ་ཆགས་པའི་རྒྱུ་ཚུལ་མིན་ཡིད་བྱེད་ཀྱི་
རྒྱུ་ལས། བུད་མེད་དེའི་དབྱིབས། ཁ་དོག རེག་བྱ་གསུམ་ལ་ཆགས་པ་ཡིན།
དབྱིབས་ལ་ཆགས་པའི་གཉེན་པོ་བུད་མེད་ཀྱི་ལུས་དེ་གཅན་གཟན་གྱི་ཟོས་
འཕྲོ་དུམ་བུའི་རྣམ་པར་བསྒོམ། ཁ་དོག་གི་གཉེན་པོ་རྣམ་པར་དམར་བ།
རྣམ་པར་བམ་པ། རྣམ་པར་སྔོ་བ། རྣམ་པར་འབུས་བཤིག་པ་དང་། གཞན་
205



མཁན་ཆེན་ངག་གི་དབང་པོས་མཛད།
ཡང་མེས་མགོ་དང་ཡན་ལག་ཐམས་ཅད་ཚིག་པའི་རྣམ་པར་བསྒོམ། རེག་
བྱ་ལ་ཆགས་པའི་གཉེན་པོ། མཛོད་ལས། ཀེང་རུས་ཆགས་བཅས་ཐམས་
ཅད་ལ། །རུས་པ་རྒྱ་མཚོའི་བར་དག་ཏུ། །སྤྲོ་ཞིང་སྡུད་པ་ལས་དང་པོ། །རྐང་
རུས་ནས་ནི་ཐོད་ཕྱེད་བར། །བཏང་བས་བྱ་བ་བྱས་པར་བཤད། །སྨིན་མའི་
བར་དུ་སེམས་འཛིན་པས། །ཡིད་ལ་བྱེད་པ་རྫོགས་པ་ཡིན། །ཞེས་པ་བཞིན་
དང༌༑ རང་ཉིད་དམ་ཆགས་ཡུལ་བུད་མེད་ཀྱི་ལུས་ཀེང་རུས་ཀྱི་རྣམ་པ་ལྷུ་
ཚིགས་ཀྱི་མཚམས་སྦྲེལ་བའི་རྒྱུས་པ་ཕྲ་མོ་མ་གཏོགས་ཤ་དང་པགས་པའི་རྣམ་
པ་མེད་པར་བསམ་པའམ། ཡང་ན་དང་པོ་ཆགས་ཡུལ་བུད་མེད་ཀྱི་སྨིན་
མཚམས་སུ་རྨ་མཐེ་བོང་གི་རྗེས་མངོན་པ་ལྟ་བུ་དཀྱིལ་རུས་པ་སྐྱ་སེང་ངེ་བ་མཐའ་
སྐོར་ཐམས་ཅད་རྣག་དང་ཆུ་སེར་གྱིས་བསྐོར་བ་ཞིག་བསམ་ནས་དེ་ནས་རིམ་
གྱིས་ཕྱི་སྣོད་དང་ནང་བཅུད་ཀྱི་སེམས་ཅན་ཐམས་ཅད་ཀྱང་སྔ་མའི་རྨ་དེ ས་
རིམ་གྱིས་ཟིན་ནས་མཐར་རྒྱ་མཚོ་ཆེན་པོ་ལ་མ་ ཐུག་གི་བར་དུ་ཀེང་རུས་ཀྱི་
རྣམ་པར་སོང་། ཡང་རིམ་གྱིས་མཐའི་རྒྱ་མཚོ་ནས་ཕྱི་སྣོད་ནང་བཅུད་ཐམས་
ཅད་རིམ་གྱིས་སྔ་མ་བཞིན་སོས་ནས་སྔ་མའི་བུད་མེད་ཀྱི་ལུས་ཀྱི་ཕྱེད་དམ་ཡང་
ན་ཐོད་ཕྱེད་ཀྱི་བར་ཤ་དང་རུས་པར་སོས་ནས་ལུས་ཕྱེད་ནས་ལུས་ཕྱེད་ཀྱི་
ཀེང་རུས་དཀར་སེང་ངེ་བ་ལ་སེམས་འཛིན། ཡང་རང་གི་ལུས་སྔ་མ་དེ་
བཞིན་བསྒོམ་པ་ནི་ཐེག་པ་དམན་པའི་ལུགས་ཀྱི་འདོད་ཆགས་ཀྱི་གཉེན་པོ་
ཡིན་༑ བྱང་ཆུབ་སེམས་དཔའི་ལུགས་ལ་རང་ལས་ཆེ་བ་ཐམས་ཅད་ལ་མའི་
འདུ་ཤེས། རང་དང་མཉམ་པ་ཐམས་ཅད་ལ་སྲིང་མོའི་འདུ་ཤེས། རང་ལས་
ཆུང་བ་ཐམས་ཅད་ལ་བུ་མོའི་འདུ་ཤེས་བསྐྱེད། དེ་དག་བསྡུ་ན་ཐམས་ཅད་
206



༄༅། །སྙིང་ཐིག་སྔོན་འགྲོའི་ཟིན་བྲིས།
ལ་མའི་འདུ་ཤེས་བསྒོམ། དེ་ནི་བྱང་སེམས་ལས་དང་པོ་པའི་བསྒོམ་བྱ་ཡིན།
རྡོ་རྗེ་ཐེག་པའི་ལུགས་ལ་བུད་མེད་ཐམས་ཅད་ལྷ་དང་ལྷ་མོའི་རང་བཞིན་དུ་
གསལ་བས་སྐུ་དང་ཡེ་ཤེས་ཀྱི་རོལ་པ་ལ་ཆགས་པའི་ཐབས་མེད། དེ་ལྟར་
མ་བསྒོམ་ན། བུད་མེད་ཕུང་བར་བྱེད་པ་སྟེ། །འདི་ཕུང་ཚེ་རབས་ཀུན་ཏུ་ཕུང་། །
ཞེས་སོ། །དེ་ལྟར་གོམས་པས་སེམས་འདོད་ཆགས་ལས་དབེན་ནས་རི་ཁྲོད་
བརྟེན་དགོས། དེ་ལྟར་རི་ཁྲོད་དུ་གཅིག་པུར་འདུག་མི་ཚུགས་པ་ཡིན་པས།
དེ་ལ་དབེན་པའི་ཡོན་ཏན་རྣམས་དྲན་དགོས། དབེན་པ་དེ་ལ་སླེབས་མ་ཐག་
ཏུ་ཡུལ་བུད་མེད་སོགས་མེད་པས་ཡུལ་དེའི་རྐྱེན་ལས་བྱུང་བའི་ཉོན་མོངས་
པ་ཐམས་ཅད་ངང་གིས་ཞི་བ། བྱ་དང་རི་དྭགས་འགྲོགས་ན་བདེ་བ་སོགས་
དང་༑ སྔོན་གྱི་སངས་རྒྱས་དང་བྱང་ཆུབ་སེམས་དཔའ་རིག་པ་འཛིན་པའི་
ཚོགས་ཐམས་ཅད་རི་ཁྲོད་ལ་བརྟེན་པས། འབྲས་བུ་འགྲུབ་པ་ཤ་སྟག་ཡིན།
ཐུན་མོང་མ་ཡིན་པ་རང་འདོད་ཀྱི་བསམ་པས་དབེན་དགོས། ད་དབེན་པ་
བརྟེན་ནས་བསམ་གཏན་སྒོམ་པར་བྱེད་པ་ལ། སེམས་འགྱོད་པ་མེད་པའི་
ཚུལ་ཁྲིམས་རྣམ་པར་དག་པ་བསྲུང་དགོས། ཚུལ་ཁྲིམས་ལྡན་པའི་མགོ་ལ་
དེར་འདུག་སྟེ། །ཞེས་པ་བཞིན་ནོ། །དེ་ནས་སེམས་མི་གཡེང་བའི་རྒྱུ་བསམ་
གཏན་བསྒོམ་དགོས་ཏེ། ཞི་གནས་རབ་ཏུ་ལྡན་པའི་ལྷག་མཐོང་གིས། །
ཉོན་མོངས་རྣམ་པར་འཇོམས་པར་ཤེས་བྱས་ནས། །ཐོག་མར་ཞི་གནས་
བཙལ་བྱ་དེ་ཡང་ནི། །འཇིག་རྟེན་ཆགས་པ་མེད་ལ་མངོན་དགས་འགྲུབ་
ཅེས་པས། ཚུལ་ཁྲིམས་དང་པོ་བླངས་ནས་ཉམས་པ་མ་བྱུང་ན་བདུད་ཀྱི་
རྒྱལ་མཚན་བསྙིལ། བསྟན་པའི་རྒྱལ་མཚན་སྒྲེང་བ་པོ་ཡིན་ལ། གལ་ཏེ་
207



མཁན་ཆེན་ངག་གི་དབང་པོས་མཛད།
ཉམས་པ་བྱུང་ན་ཅི་མི་སྙམ་དུ་མི་བཞག་པར་སྔར་བྱས་ཀྱི་ལས་ལ་འགྱོད་པ་
བསྐྱེད་ནས་ཆོས་བཞིན་དུ་བཤགས་པ་དང་ཕྱིར་བཅོས་བྱེད་ན་བདུད་ཀྱི་རྒྱལ་
མཚན་བསྙིལ། བསྟན་པའི་རྒྱལ་མཚན་སྒྲེང་པ་པོ་ཡིན་པས། དེའི་སྟེང་དུ་
བསྐྱེད་རྫོགས་གཉིས་སྒོམ་པར་བྱེད་པ་ལ་དམ་ཚིག་ས་གཞི་ལྟ་བུའི་སྡོམ་པ་
གསུམ་གྱི་གནང་བཀག་གི་གནས་ལ་བླང་དོར་བྱེད་པའི་སྡོམ་གསུམ་རྣམ་
པར་དག་པ་ཞིག་གིས་བསམ་གཏན་བསྒོམ་དགོས། བསམ་གཏན་གྱི་ངོ་བོ་
མི་གཡེང་བ་ཡིན། འགྲོ་འདུག་ཟ་ཉལ་ཐམས་ཅད་ལ་སེམས་དེ་དྲན་པའི་ཐག་
པས་བཏགས་ནས་བསྒོམ་དགོས། ཆོས་ལ་སེམས་པའི་ཀ་ཆེན་ལ། །ཇི་ལྟར་
བཏགས་བཞིན་མི་འཆོར་བ། །ཞེས་པས། དམིགས་པའི་ཡུལ་ཆོས་དེ་ཕུར་
པའམ། ཀ་བ་ལྟ་བུ་ལ་བླང་དོར་གྱི་གནས་མི་བརྗེད་པའི་དྲན་པ་ཐག་པ་ལྟ་
བུ་དེས་གཞན་དུ་མི་གཡེང་བར་བཏགས་དགོས། དེ་ནས་ཤེས་བཞིན་བྱ་ར་
བ་ལྟ་བུས་སེམས་དེ་གནས་སམ་མི་གནས་བརྟག དེས་འཇུག་ལྡོག་གི་གནས་
ལ་གཟོབ་པ་བག་ཡོད་བག་མ་ལྟ་བུའི་སེམས་དེ་གཡེང་བར་གྱུར་ན་སྔ་མའི་ཡུལ་
ལ་སེམས་བླན་ཏེ་འཇོག་དགོས། ལས་དང་པོ་པས་སེམས་དེ་ཕྱི་རོལ་
གྱི་ཡུལ་དུ་གཡེང་དུ་མི་འཇུག་པར་བྱམས་པ་དང་བྱམས་པའི་ཏིང་ངེ་འཛིན་
རྣམས་ལ་དཔྱད་འཇོག་སྤེལ་མར་བྱས་ཏེ་དྲན་པའི་ཐག་པས་བཏགས། ཤེས་
བཞིན་གྱིས་སོ་དང་བྱ་ར་བྱེད་དགོས། དང་པོ་བསམ་གཏན་གྱི་འབོལ་ཆུང་
ཕྱོགས་ཕྱོགས་སུ་ཁྲུ་དོ་རེ་ཡོད་པ་ཕྱི་མཐོ་བ་སྔོན་ཅུང་ཟད་དམའ་བའམ། ཡང་
ན་མལ་ས་དེ་བཞིན་དུ་བཅོས། དེའི་སྟེང་དུ་ལུས་རྣམ་སྣང་ཆོས་བདུན་ཞི་གནས་
བསྒོམ་དུས་ལུས་ལ་ལྷོད་ཆགས་པ། སེམས་ལ་ཟུག་རྔུ་མེད་པ་ཞིག་དགོས།
208



༄༅། །སྙིང་ཐིག་སྔོན་འགྲོའི་ཟིན་བྲིས།
ཞི་གནས་དེ་ལ་དམིགས་བཅས་ཀྱི་ཞི་གནས་དང་། དམིགས་མེད་ཀྱི་ཞི་གནས་
གཉིས་ལས། དང་པོ་དམིགས་བཅས་ནི་བྱམས་པ་དང་བྱམས་པའི་ཏིང་ངེ་
འཛིན་ལྟ་བུའི་སེམས་དགེ་བའི་དམིགས་རྣམ་ལ་བཟུང་ནས་དྲན་ཤེས་བག་ཡོད་
རྣམས་བརྟེན་དགོས། ནང་གི་སེམས་མི་གཡེང་བའི་རྒྱུ། སྔོན་སོང་གི་རྗེས་
མི་གཅོད། མ་འོངས་པའི་མདུན་མི་བསུ། ད་ལྟ་ཚོགས་དྲུག་གི་ཡུལ་དུ་གཡེང་
མི་འཇུག རང་གི་སེམས་ལ་གྲིམ་ལྷོད་གང་དགའ་གང་ཟག་རང་རང་གི་ཁམས་
དང་བསྟུན་ནས། གྲིམ་ལྷོད་གང་དགའ་ཞིག་གི་སྟེང་དུ་བཅའ་བཅོས་མི་བྱེད་
པར་འཇོག་པ་ཡིན། དམིགས་མེད་ནི་བྱམས་སོགས་གཅིག་གི་སྟེང་དུ་ཅེར་
ཟིན་མི་བྱ་བར། སེམས་བཅའ་བཅོས་མེད་པར་ཅོག་གེ་ལྷུག་པར་སེམས་
གློད་ལ་བཞག སྐབས་སྐབས་སུ་དྲན་པ་དང་ཤེས་བཞིན་བག་ཡོད་རྣམས་
ཀྱིས་ཟིན་པར་བྱ། དེ་ལྟར་སེམས་ཇེ་གནས་ཇེ་གནས་ལ་འོང་དུས། གཟོད་
བསམ་གཏན་གྱི་དབྱེ་བ་འབྱེད་དགོས། བྱམས་སོགས་ཀྱི་ཏིང་ངེ་འཛིན་བསྒོམ་
པ་བྱིས་པ་ཉེར་སྤྱོད་ཀྱི་བསམ་གཏན་ཞེས་བརྗོད་དེ། བསྒོམ་པའི་ཉམས་ཇེ་
ཆགས་ལ་ཡོང་སྟེ། དགའ་བའི་དོན་ཅི་ཡང་མེད་ཀྱང་སེམས་དགའ་ཡལ་ལེ་
འོང་བ་བདེ་ཉམས། སེམས་རྣམ་རྟོག་རྙོགས་མ་དྭངས་ནས་ཁང་པའི་ཕྱི་ནང་
མཐོང་བ་སོགས་གསལ་ཉམས། སེམས་ལ་རྣམ་རྟོག་ཨེ་སྐྱེས་བལྟས་ན་སྐྱེ་
རྒྱུ་མི་འདུག་སྙམ་པ་ལྟ་བུ་མི་རྟོག་པའི་ཉམས། དེ་དག་ནི་ཞི་གནས་རྐྱང་པ་
ཡིན་པས་བདེ་གསལ་མི་རྟོག་པའི་ཉམས་ཞེན་དང་བཅས་པས་བྱིས་པ་ཉེར་སྤྱོད་
ཀྱི་བསམ་གཏན་ཡིན་ཏེ་བདེ་བ་སོགས་ལ་ཞེན་པ་དེས་ནི་ཐར་པའི་གོ་འཕང་
ཐོབ་པའི་རྒྱུར་མི་འགྱུར་ཏེ། ངའི་བདེ་བ་དང་གསལ་བ་དང་མི་རྟོག་
209



མཁན་ཆེན་ངག་གི་དབང་པོས་མཛད།
པ་ཞེས་གང་ཟག་གི་བདག་དང༌། བདེ་བ་སོགས་ལ་ཞེན་པ་ཆོས་ཀྱི་བདག་
འཛིན་སེམས་ལ་ལུས་འདུག་པས་ཐར་པའི་རྒྱུ་བདག་མེད་རྟོགས་པ་དང་འགལ་
བ་ཡིན་ནོ། །དེ་ལྟར་གོམས་པས་བསམ་གཏན་ཡན་ལག་དང་གཟུགས་མེད་
རྣམ་པས་ཕྱེས་ཏེ་བསྒོམ་པས་སྤྱན་དང་མངོན་ཤེས་རྫུ་འཕྲུལ་ལ་སོགས་པ་ཐོབ་
པ་བསམ་གཏན་གྱི་ཡོན་ཏན་ཡིན། དེ་ནས་དོན་རབ་འབྱེད་པ་དེའི་སྟེང་དུ་
གང་ཟག་གི་བདག་དང་ཆོས་ཀྱི་བདག་རིགས་པས་དཔྱད་དེ་སྟོང་པ་དང་ཞི་གནས་
ཆུ་དང་འོ་མ་འདྲེས་པ་བཞིན་ཟུང་འཇུག་ཏུ་གོམས་པ་ཡིན། དེ་ཡང་བློས་
འཛིན་སྟངས་ནི་ཁ་སྤོར་འགྲོ་བས་སྔ་མའི་བདེ་སོགས་ཀྱི་ཞེན་པ་མི་འོངས་ཀྱང་།
སྟོང་འཛིན་གཉེན་པོའི་བློ་འདོར་དུ་མི་བཏུབ་པས། སྔ་མ་ནི་ཚོགས་ལམ་དང་།
འདི་ནི་སྦྱོར་ལམ་གྱི་སྐབས་ཀྱི་བསྒོམ་པ་གཙོ་ཆེ། དེ་བཞིན་གཤེགས་དགེའི་
བསམ་གཏན་ནི། དེ་བཞིན་གཤེགས་པའི་བསམ་གཏན་དང་ཆ་འདྲ་བ་ཡིན་
ཏེ༑ དེ་ནི་མཐོང་ལམ་པའི་དུས་སུ། ཞི་ལྷག་རོ་གཅིག་ཏུ་གྱུར་ནས་དངོས་
འཛིན་དང་། སྟོང་འཛིན་གཉིས་དང་བྲལ་ནས་དངོས་པོའི་ཡིན་ལུགས་ཇི་ལྟ་
བའི་གཤིས་སུ་ཕེབས་ཏེ་སྤྲོས་པའི་ཁས་ལེན་ཐམས་ཅད་དང་བྲལ་བ་ཡིན་ནོ།།
ཤེས་རབ་ཀྱི་ངོ་བོ་ཆོས་རབ་ཏུ་འབྱེད་པ་ཡིན། ཆོས་ཞེས་པ་མང་ཚིག་ཡིན་
པས༑ གང་ཡིན་ན་ཤེས་བྱའི་ཆོས་འཁོར་འདས་ལམ་གསུམ་གྱིས་བསྡུས་པ་
ཐམས་ཅད་པོ་རྣམས་ཡིན་ལ། དེ་དག་གཏན་ལ་འབེབས་པ་ལ། འཕགས་
པ་ཀླུས། སངས་རྒྱས་རྣམས་ཀྱིས་ཆོས་བསྟན་པ། །བདེན་པ་གཉིས་ལ་ཡང་
དག་འདུ། །འཇིག་རྟེན་ཀུན་རྫོབ་བདེན་པ་དང་། །དམ་པའི་དོན་གྱི་བདེན་
པའོ། །ཞེས་པས། དབྱེ་གཞི་ཤེས་བྱ་ཙམ་ལྡོག་ལ། དབྱེ་ངོ་བདེན་པ་གཉིས་
210



༄༅། །སྙིང་ཐིག་སྔོན་འགྲོའི་ཟིན་བྲིས།
སུ་དབྱེ་བ་ཡིན། དང་པོ་ཀུན་རྫོབ་ཅེས་པ་དང༌། ཀུན་གཤོབ་ཅེས་པ་དང་།
ཀུན་རྫུན་ཞེས་པ་རྣམས་དོན་གཅིག་མིང་གི་རྣམ་གྲངས་ཡིན་ལ། དེ་སུའི་ངོར་
བདེན་ན་བྱིས་པ་སོ་སོའི་སྐྱེ་བོའི་བློ་འཁྲུལ་པའི་ངོར་བདེན་པ་ལྟར་སྣང་བ་
ཡིན་པས་ཆོས་ཅན་རྒྱུ་འབྲས་བསླུ་བ་མེད་པའི་བདེན་པ་ཞེས་པ་རྣམས་ཡིན།
དེའི་མཚན་ཉིད་ནི། ཨ་བུའི་ཞལ་ནས། བློ་འཁྲུལ་བ་ཡུལ་དང་བཅས་པ་ཀུན་
རྫོབ་བདེན་པའི་མཚན་ཉིད་ཅེས་གསུངས་པ་ལྟར་རམ། བླ་མ་མི་ཕམ་ལྟར་
ན་༑ ཤེས་བརྗོད་འཇུག་གསུམ་གྱི་ཡུལ་དུ་གྱུར་པ་ཀུན་རྫོབ་བདེན་པའི་མཚན་
ཉིད༑ ཅེས་བློ་ཡི་ཡུལ་དུ་ཤེས་པར་བྱར་རུང་། ངག་གིས་བརྗོད་དུ་རུང་བ།
ལུས་ཀྱིས་ལས་སུ་འཇུག་རྒྱུ་ཡོད་པ་རྣམས་རང་ལུགས་ཀྱི་ཀུན་རྫོབ་བདེན་པའི་
མཚན་ཉིད་ཡིན། གསར་མའི་བཞེད་པ་ལྟར་ན། ཐ་སྙད་དཔྱོད་བྱེད་ཀྱི་
ཚད་མས་དཔྱད་པའི་རྙེད་ནོར་གང་ཞིག་ཀུན་རྫོབ་བདེན་པའི་མཚན་ཉིད་ཅེས་
བཞེད༑ དོན་དམ་པའི་བདེན་པ་ནི། དོན་དམ་པ། ཆོས་ཀྱི་དབྱིངས། དེ་ཁོ་
ན་ཉིད། དངོས་པོའི་གནས་ལུགས་སམ་ཡིན་ལུགས། ཡང་དག་པའི་མཐའ།
སྟོང་པ་ཉིད། དེ་བཞིན་ཉིད་ལ་སོགས་པ་དོན་གཅིག་མིང་གི་རྣམ་གྲངས་ཡིན་
ལ༑ སུའི་ངོར་བདེན་ན་འཕགས་པ་རྣམས་ཀྱི་སོ་སོ་རང་རིག་པའི་ཡེ་ཤེས་ཀྱི་
ཡུལ་དུ་བདེན་པའམ་མི་བསླུ་བས་དོན་དམ་པའི་བདེན་པ་ཞེས། དེའི་མཚན་
ཉིད་ནི། ཨ་བུས། བློ་འདས་སྨྲ་བསམ་བརྗོད་མེད་དོན་དམ་བདེན་པའི་མཚན་
ཉིད་ཅེས་དང་། བླ་མ་མི་ཕམ་ལྟར་ན། ཤེས་བརྗོད་འཇུག་གསུམ་གྱི་ཡུལ་
ལས་འདས་པ་དོན་དམ་བདེན་པའི་མཚན་ཉིད་ཅེས། བློ་རྣམ་པར་རྟོག་པས་
ཤེས་སུ་མི་རུང་བ་དང་། དེས་ན་ངག་གིས་བརྗོད་དུ་མེད་པ། ལུས་ཀྱིས་



མཁན་ཆེན་ངག་གི་དབང་པོས་མཛད། །
འཇུག་ཏུ་མི་རུང་བའི་ཕྱིར་ན་དོན་དམ་པའི་བདེན་པ་ཞེས་བཞག འོ་ན་སུས་
ཤེས་ན། འཕགས་པ་རྣམས་ཀྱི་སོ་སོར་རང་རིག་པའི་ཡེ་ཤེས་ཀྱི་ཡུལ་དང་
ཡུལ་ཅན་གཉིས་སུ་མེད་པའི་ཚུལ་གྱིས་གཟིགས་པ་ཡིན་ཏེ། དཔལ་ལྡན་ཟླ་
བས༑ མ་མཐོང་བའི་མཐོང་བ་ཆེན་པོ། མ་གཟིགས་པའི་གཟིགས་པ་ཆེན་
པོ་ཞེས། འཇུག་པ་ལས། གང་ཚེ་སྐྱེ་མེད་དེ་ཉིད་ཡིན་ན་བློ་ཡང་སྐྱེ་བ་དང་
བྲལ་བ། །ཞེས་པས། ཡུལ་སྐྱེ་མེད་ཀྱི་རྣམ་པར་བློ་སྐྱེ་མེད་དུ་ཤར་བའམ།
ཡུལ་སྤྲོས་བྲལ་གྱི་རྣམ་པ་ལ་བློ་སྤྲོས་བྲལ་དུ་ཤར་བ་ལ། ཡུལ་ཆོས་ཉིད་མཐོང་
ཞེས་ཡུལ་ཡུལ་ཅན་གྱི་རྣམ་པ་ལྟར་མཐོང་བ་ སྒྲུབ་ཕྱོགས་ནས་བསྟན་པ་དང་།
ཡུལ་དང་ཡུལ་ཅན་ཐ་དད་དུ་མཐོང་བ་མེད་ཅེས་དགག་ཕྱོགས་ནས་བསྟན་
ཀྱང་༔ དོན་ལ་སྤྲོས་པའི་མཚན་མ་ཅིར་ཡང་མ་མཐོང་བའི་ཚུལ་གྱིས་མཐོང་
བ་ཡིན། གསར་མ་ལྟར་ན། དོན་དམ་དཔྱོད་བྱེད་ཀྱི་ཚད་མས་དཔྱད་པའི་
རྙེད་ནོར་གང་ཞིག་དོན་དམ་བདེན་པའི་མཚན་ཉིད་ཅེས་ཐ་སྙད་གཉིས་ཀྱི་ཚད་
མའི་ཡུལ་ལས་འདས་པ་ཞིག་ཡིན་ནས་བཟུང་ཤེས་བྱ་མ་ཡིན་པས་བསམ་
མིན་བྱེད་པོ་ལྟ་བུ་ཡིན་པས་དེ་ནི་ཧ་ཤང་གི་ལྟ་བ་ཡིན་ཞེས་འདོད། དེ་ལྟ་བུའི་
བདེན་པ་གཉིས་པོ་དེ་ཡུལ་གང་ལས་ཐོས་པར་བྱ་ན་བླ་མ་དགེ་བའི་བཤེས་
གཉེན་མཚན་ཉིད་དང་ལྡན་པ་ལས་ཐོས་དགོས། གང་གིས་ཐོས་པར་བྱེད་ན།
སློབ་མ་མཚན་ཉིད་དང་ལྡན་པས་ཐོས་དགོས། གང་ཐོས་པར་བྱ་ན་བདེན་
པ་གཉིས་ཀྱི་རྣམ་པར་བཞག་པ་ཐམས་ཅད་ཐོས་པར་བྱ་དགོས་ལ། དེ་ལ་རྟ་
རྒྱུག་པ་ལ་དཀྱུས་ས་གཅིག་ཏུ་བསྟན་ཀྱང་རྟ་མགྱོགས་བུལ་གྱི་དབང་གིས་སྣ་
ཚོགས་པ་བཞིན། ཡུལ་བདེན་པ་གཉིས་གཏན་ལ་དབབ་པ་ལ་ཐམས་ཅད་
212



༄༅། །སྙིང་ཐིག་སྔོན་འགྲོའི་ཟིན་བྲིས།
གཅིག་ཀྱང་། གང་ཟག་བློའི་རྩལ་འཕང་གི་གོ་རིམ་གྱིས་བདེན་པ་གཉིས་
ཀྱི་དེ་ཁོ་ན་ཉིད་ཇི་ལྟ་བ་བཞིན་རྟོགས་མ་རྟོགས་ཀྱི་དབྱེ་བ་ལ། དང་པོ་ཉན་
ཐོས་པ་རྣམས་ཀྱི་བདེན་པ་གཉིས་ནི། དང་པོ་ཀུན་རྫོབ་བདེན་པ་ནི་རགས་
པ་ཕུང་པོ་ལྔ་ལ་སོགས་པའི་ཆོས་ཐམས་ཅད་ཀུན་རྫོབ་ཀྱི་བདེན་པ་ཡིན།
དོན་དམ་པའི་བདེན་པ་ནི་གང་ཟག་གི་བདག་ཕུང་པོ་ལྔ་དང་གཅིག་ཐ་དད་དུ་
བརྟགས་པས་མ་རྙེད་པ་དང༌། ཆོས་ཀྱི་བདག་རིགས་པ་ཆོས་དབྱེ། ཕྲ་བ་
རྡུལ་ཕྲན་དང་ཤེས་པ་སྐད་ཅིག་ཆ་མེད་པའི་རང་བཞིན་དུ་རྟོགས་པ་དེ་ཡིན།
མདོ་སྡེ་བས། སྣང་ལ་དོན་བྱེད་ནུས་པ་དོན་དམ་བདེན་པ་ཞེས་ཡུལ་རང་
མཚན་དོན་བྱེད་ནུས་པའི་དངོས་པོ་རྣམས་ཡིན། དོན་བྱེད་མི་ནུས་པ་སྤྱི་མཚན་
རྣམས་ཀུན་རྫོབ་བདེན་པར་བཞེད། སེམས་ཙམ་པས། ཀུན་བརྟགས་གཞན་
དབང་ཡོངས་གྲུབ་གསུམ་དུ་ཆོས་ཐམས་ཅད་བསྡུས་ཏེ་ཀུན་བརྟགས་གཞན་
དབང་གཉིས་ཀུན་རྫོབ་བདེན་པ་དང༌། ཡོངས་གྲུབ་དོན་དམ་བདེན་པར་
བཞེད་པ་ཡིན། དང་པོ་ཀུན་བརྟགས་ལ་དབྱེ་ན། མཚན་ཉིད་ཆད་པའི་ཀུན་
བརྟགས་དང་། རྣམ་གྲངས་པའི་ཀུན་བརྟགས་གཉིས། དང་པོ་ནི། རི་བོང་
གི་རྭ་དང༌། མོ་གཤམ་གྱི་བུ། ནམ་མཁའི་མེ་ཏོག་ལ་སོགས་པ་རྣམས་ཡིན།
གཞན་དབང་ལ་དག་པ་གཞན་དབང་དང་། མ་དག་གཞན་དབང་གཉིས་
ཡིན༑ མ་དག་གཞན་དབང་ནི། ལོག་རྟོག་འཁྲུལ་པའི་སྣང་བ་འདི་སེམས་
ཅན་ལ་སྣང་བའི་སྣོད་བཅུད་དུ་སྣང་བ་ཡིན། དག་པ་གཞན་དབང་ནི་འཕགས་
པ་རྣམས་ཀྱི་རྗེས་ཐོབ་ཀྱི་ཀུན་རྫོབ་ཙམ་ཞེས་འདོད་པའི་སྒྱུ་མ་དང་རྨི་ལམ་གྱི་
རྣམ་པར་སྣང་བ་དེ་ཡིན། གཞན་དབང་སེམས་དང་སེམས་ལས་བྱུང་བ་
213



མཁན་ཆེན་ངག་གི་དབང་པོས་མཛད།
རྣམས་ཡིན་ལ་དེ་དག་རྒྱུ་རྐྱེན་རྟེན་འབྲེལ་གྱི་དབང་གིས་བྱུང་བ་ཡིན་ལ།
གཞན་དབང་གི་ངོ་བོ་ཤེས་པ་རང་རིག་རང་གསལ་ནི་ཆོས་ཅན་ཡོ ངས་གྲུབ་
དོན་དམ་པའི་བདེན་པ་ཡིན། ཡོངས་གྲུབ་ནི་གཞན་དབང་གི་ངོ་བོ་ཤེས་པ་
རང་རིག་རང་གསལ་བ་ཀུན་བརྟགས་གཟུང་འཛིན་གཉིས་དང་བྲལ་བ་རྣམ་
ཐར་སྒོ་གསུམ་གྱི་རང་བཞིན་ཅན་དེ་ཡུལ་ཅན་སོ་སོ་རང་རིག་པའི་ཡེ་ཤེས་སུ་
འདོད༑ ཀུན་བརྟགས་གཟུང་འཛིན་གཉིས་ཀྱི་གཞན་དབང་གི་ངོ་བོ་ལ་སྟོང་
པའི་སྟོང་ཆ་དེ་ཡུལ་ཆོས་ཀྱི་དབྱིངས་སམ་ཆོས་ཉིད་ཡོངས་གྲུབ་དུ་བཞེད་པ་
ཡིན༑ དབུ་མ་པ་ལ། དབུ་མ་རང་རྒྱུད་པ་དང་ཐལ་འགྱུར་བ་གཉིས་ལས།
དང་པོ་ནི་རྗེས་ཐོབ་ཁས་ལེན་དང་བཅས་པའི་རྣམ་གྲངས་པ་རྩལ་དུ་འདོན་ཞིང་
རྣམ་གྲངས་མ་ཡི ན་པའི་དོན་དམ་ཐལ་འགྱུར་དང་དགོངས་པ་མཐུན།
ཐལ་འགྱུར་བས་དང་པོ་ནས་སྤྲོས་པ་ཉེ་བར་ཞི་བའི་དབྱིངས་འཕགས་པ་
གསུམ་གྱི་མཉམ་བཞག་གི་ཡེ་ཤེས་ལྟར་ཁས་ལེན་ཐམས་ཅད་དང་བྲལ་བར་
གཏན་ལ་འབེབས་པ་ཡིན་པས་ཐལ་འགྱུར་དང་རང་རྒྱུད་ཀྱི་ཁྱད་པར་འདི་རྒྱ་གར་
འཕགས་པའི་ཡུལ་དུ་ཡོ ངས་སུ་གྲགས་ལ། རང་སྟོང་གཞན་སྟོང་ཞེས་
པ་བོད་ཀྱི་བླ་མ་རྣམས་ཀྱིས་བཏགས་པ་ལས་རྒྱ་གར་དུ་མ་གྲགས། དེས་ན་
གཞུང་ཕྱི་མོའི་དབུ་མ་ནི། རྒྱལ་བའི་བཀའ་ཡུམ་སྲས་བཅུ་བདུན་པོའི་དགོངས་
པ་དངོས་བསྟན་སྟོང་ཉིད་ལྟར་དུ་བཀྲལ་བ་འཕགས་པ་ཀླུའི་དབུ་མ་རིགས་པའི་
ཚོགས་རྣམས་ཡིན། སྦས་དོན་ལམ་གྱི་མངོན་རྟོགས་ལྟར་བཀྲལ་བ་རྒྱལ་
ཚབ་མ་ཕམ་པའི་མངོན་རྟོགས་རྒྱན་རྣམས་ཡིན་ཅིང་། གཙོ་བོ་འཕགས་
པའི་རིགས་ཚོགས་དང་ཨཱརྱ་དེ་བའི་དབུ་མ་བཞི་བརྒྱ་པ་རྣམས་ནི་ཐལ་རང་གང་
214



༄༅། །སྙིང་ཐིག་སྔོན་འགྲོའི་ཟིན་བྲིས།
གི་ཕྱོགས་སུ་འཐེན་རྩོད་བྱེད་རྒྱུ་མེད་དེ་དང་པོ་དབུ་མ་ཞེས་ཐལ་རང་གི་ཕུགས་
གཏུགས་ས་གཞུང་ཕྱི་མོ་ཞེས་དགོངས་པ་གང་ལ་ལེན་པའི་གཞི་ཡིན། བྲམ་
ཟེའི་རིགས་ཀྱི་སློབ་དཔོན་སངས་རྒྱས་བསྐྱངས་ཀྱིས་རྩ་བའི་དགོངས་པ་ཐལ་
འགྱུར་དུ་བཀྲལ་ནས་རང་བཞིན་དང་བདེན་པའི་ཐ་སྙད་མ་སྦྱར་བ་ལ། རྒྱལ་
རིགས་ཀྱི་སློབ་དཔོན་ལེགས་ལྡན་འབྱེད་ཀྱིས་དེའི་དགོངས་པ་རང་རྒྱུད་ལྟར་
དུ་བཀྲལ་ཏེ་རང་བཞིན་དང་བདེན་པའི་སྒྲ་མ་སྦྱར་ན་མི་འཐད་དེ་མིག་ཡོད་བཞིན་
དུ་མེད་ཅེས་སྨྲ་དགོས་པས། མིག་རང་བཞིན་གྱིས་མེད། བདེན་པར་
མེད༑ དོན་དམ་པར་མེད་ཅེས་བཞེད། རང་རྒྱུད་པ་ལ་ནང་གསེས་གོང་མ་
དང་འོག་མ་གཉིས་ལས་སློབ་དཔོན་དཔལ་སྦས་ལ་སོགས་པས། དོན་དམ་
པ་སྒྱུ་མ་ལྟ་བུ་དེ་ཡང་སྒྱུ་མ་སྒྱུ་མ་ལྟར་རིགས་པས་གྲུབ་པར་བཞེད། གོང་མ་
ཡེ་ཤེས་སྙིང་པོ་དང༌། ཞི་བ་འཚོ། ཀ་མ་ལ་ཤཱི་ལ་སྟེ་རང་རྒྱུད་ཤར་གསུམ་
མཁན་པོ་ཞེས་གྲགས་པས་རང་རེ་རྣམས་ཀྱི་ལྟ་བ་དེ་དག་གི་རྗེས་སུ་འབྲང་
དགོས༑ དེའི་ལུགས་ཀྱི་བདེན་པ་གཉིས་ནི། བདེན་གཉིས་ལས། སྣང་དུ་
འདྲ་ཡང་དོན་བྱེད་དང་། །ནུས་པའི་ཕྱིར་དང་མི་ནུས་ཕྱིར། །ཡང་དག་ཡང་
དག་མ་ཡིན་པས། །ཀུན་རྫོབ་ཀྱི་ནི་དབྱེ་བ་བྱེད། །ཅེས་པ་ལྟར། ཀུན་རྫོབ་
ཀྱི་བདེན་པ་ནི་ཡུལ་རང་གི་མཚན་ཉིད་ཀྱི་ངོས་ནས་བློ་ལ་མི་བསླ་སྟེ། མེས་
ཚ་བསྲེགས་དང་། ཆུས་ངོམས་པའི་བྱ་བ་བྱེད་པ་མི་བསླུ་བ་སོགས་ཡུལ་རང་
ངོས་ནས་མི་བསླུ་བ་དོན་བྱེད་ནུས་པའི་དངོས་པོ་རང་མཚན་ཐམས་ཅད་ཡང་
དག་ཀུན་རྫོབ་དང་། སྣང་ལ་དོན་བྱེད་མི་ནུས་པ་ཟླ་བ་གཉིས་སྣང་དང་རི་མོར་
བྲིས་པའི་མར་མེ་ལ་སོགས་པ་རྣམས་ནི་དོན་བྱེད་མི་ནུས་པ་ལོག་པའི་ཀུན་
215



མཁན་ཆེན་ངག་གི་དབང་པོས་མཛད།
རྫོབ་ཏུ་བཞེད། དོན་དམ་པ་ལ་རྣམ་གྲངས་པའི་དོན་དམ་ནི་གཟུགས་ནས་
རྣམ་མཁྱེན་གྱི་བར་གྱི་ཆོས་ཐམས་ཅད་གཅིག་དང་དུ་མའི་རང་བཞིན་དང་བྲལ་
བས་གཟུགས་སྟོང་པའོ། །ཞེས་སྣང་བས་ཡོད་མཐའ་སེལ་ཞིང་། སྟོང་པ་ཉིད་
གཟུགས་སོ་ཞེས་སྟོང་ཉིད་ཅིར་ཡང་མ་ཡིན་པ་ལས་རྟེན་འབྱུང་འགགས་པ་
མེད་པར་སྣང་བས་སྟོང་པས་མེད་མཐའ་སེལ་ཞིང་། སྟོང་པ་ཉིད་ལས་ཀྱང་
གཟུགས་གཞན་མ་ཡིན། གཟུགས་ལས་ཀྱང་སྟོང་པ་ཉིད་གཞན་མ་ཡིན་ཞེས།
སྟོང་དང་རྟེན་འབྱུང་དབྱེ་བསལ་མེད་པའི་རང་བཞིན་དུ་གཏན་ལ་ཕབ་ནས་
ལས་དང་པོ་པ་རྣམས་ཀྱིས་མཐའ་བཞི་རིམ་གྱིས་བཀག་ནས་ངེས་པ་ཅིག་ཅར་
དུ་དྲངས་པ་ཡིན་པས། དུས་ཕྱིས་ཀྱི་བདེན་སྟོང་ཐལ་འགྱུར་གྱི་དགོངས་པར་
བཞེད་པ་རྣམས་ཀྱི་ལྟ་བ་རང་རྒྱུད་པའི་རྣམ་གྲངས་པའི་དོན་དམ་ལས་འཕགས་
པ་ཞིག་གིས་ཁྱད་ཀྱང་མི་ཐོན་ན་རྣམ་གྲངས་མིན་པ་ལྟ་ཅི་སྨོས། རྣམ་གྲངས་མ་ཡིན་
པའི་དོན་དམ་ནི། རྒྱན་ལས། ཡང་དག་ཏུ་ནི་སྤྲོས་པ་ཡིས། །ཚོགས་རྣམས་
ཀུན་ལས་དེ་གྲོལ་ཡིན། །ཞེས་པས། ནམ་ཞིག་གོམས་པ་སྟོབས་སུ་གྱུར་
པའི་ཚེ་སོ་སོ་རང་རིག་པའི་ཡེ་ཤེས་ཀྱིས་ཡུལ་ཆོས་ཀྱི་དབྱིངས་མངོན་སུམ་དུ་
གཟིགས་ནས་ཡོད་མེད་ཡིན་མིན་ལ་སོགས་པའི་སྤྲོས་པའི་མཐའ་བཞིའམ་
བརྒྱད་དང་བྲལ་བའི་རང་བཞིན་དུ་འདོད་པས། དེ་ཡང་ཡོད་མེད་སོགས་སུ་
བཞག་པ་ཐམས་ཅད་ནི་བློ་ཡིན་ལ་འདིར་གཉིས་ཀྱི་བློའི་རྒྱུ་བ་ཐམས་ཅད་
རབ་ཏུ་འགགས་པས་སྤྲོས་བྲལ་ཙམ་དུ་འཛིན་པ་ཉེ་བར་ཞི་བ་ཡིན་པས་ཐལ་
འགྱུར་བ་དང་དགོངས་པ་གཅིག་ཏུ་འབབས་པ་ཡིན། དབུ་མ་ཐལ་འགྱུར་
བའི་ལུགས་ཀྱི་བདེན་པ་གཉིས་ནི། ཟླ་བའི་འཇུག་པ་ལས། གཏི་མུག་རང་
16



༄༅། །སྙིང་ཐིག་སྔོན་འགྲོའི་ཟིན་བྲིས།
བཞིན་སྒྲིབ་ཕྱིར་ཀུན་རྫོབ་སྟེ། །དེས་གང་བཅོས་མ་འཁྲུལ་པར་གྱུར་ཏེ་ནི།།
ཀུན་རྫོབ་བདེན་ཞེས་ཐུབ་པ་དེས་གསུངས་སོ། །ཞེས་པས། སྣང་ཙམ་པ་
ཀུན་རྫོབ་ཀྱི་དངོས་པོ་ལ་མངོན་པར་ཞེན་པ་མ་རིག་པས་བཅོས་མར་གྱུར་པའི་
དངོས་པོ་དེ་དག་ནི་ཀུན་རྫོབ་ཀྱི་བདེན་པ་ཞེས་བཞག་ལ། དེ་ལ་ཡང་ལོག་
གཉིས་སུ་འདོད་ལ་དེ་ཡང་རང་རྒྱུད་པ་ལྟར་ཡུལ་རང་ངོས་ནས་བསླུ་མི་བསླུའི་
སྒོ་ནས་མི་བཞག་པར་གཙོ་ཆེ་བ་བློ་གནོད་པ་ཡོད་མེད་ཀྱི་སྒོ་ནས་བཞག་པ་ཡིན་
པས། བློ་གནོད་མེད་ཀྱི་རྣམ་ཤེས་དྲུག་གི་ཡུལ་དུ་གྱུར་པ་ཡང་དག་ཀུན་
རྫོབ་དང་། བློ་གནོད་བཅས་བད་ཀན་གྱི་ནད་ལ་སོགས་པས་འཁྲུལ་པའི་
ཤེས་ངོ་ལ་སྣང་བ་རྣམས་ལོག་པའི་ཀུན་རྫོབ་ཏུ་བཞེད། དོན་དམ་པའི་བདེན་
པ་ལ་རང་རྒྱུད་པ་ལྟར་རྣམ་གྲངས་ཡིན་མིན་མི་དབྱེ་བར། དང་པོ་ཉིད་ནས་
འཕགས་པ་གསུམ་གྱི་མཉམ་བཞག་དང་མཐུན་པའི་ཡེ་ཤེས་གཏན་ལ་འབེབ་
པ་ཡིན་པས་མཐའ་ཐམས་ཅད་དང་བྲལ་བའི་ཡེ་ཤེས་ཁས་ལེན་ཀུན་དང་བྲལ་
བའི་གནས་ལུགས་གཏན་ལ་ཕབ་པས། ང་ལ་ཁས་ལེན་མེད་པས་ན། །ང་
ནི་སྐྱོན་མེད་ཁོ་ན་ཡིན། །ཞེས་གསུངས་པ་བཞིན། ཡོད་མེད་དུ་ཁས་བླང་ན་
གཞན་གྱི་རྒོལ་བས་འཇིགས་ནས་ཁས་མི་ལེན་པ་ཙམ་མ་ཡིན་པར་དངོས་པོའི་
ཡིན་ལུགས་ལ་ཁས་བླངས་བྲལ་བས། འདིའི་ལུགས་ཀྱི་བདེན་པ་གཉིས་པོ་
གཅིག་པ་བཀག་ཙམ་གྱི་ཐ་དད་དུ་འདོད། རང་རྒྱུད་གོང་མས་བདེན་གཉིས་ངོ་
བོ་གཅིག་ལ་ལྡོག་པ་ཐ་དད་དུ་འདོད། འོག་མས་བདེན་གཉིས་ངོ་བོ་ཐ་དད་
དུ་འདོད་པ་ཡིན། དེ་ལྟར་བདེན་པ་གཉིས་ཀྱི་གོ་བ་སྤྱིར་བསྟན་ནས། ད་བསྒོམ་
པའི་དུས་སུ་ཐུན་དང་ཐུན་མཚམས་ཕྱེ་ནས་ཐུན་གྱི་སྔོན་འགྲོ་རྣམས་སོང་ནས།
217



མཁན་ཆེན་ངག་གི་དབང་པོས་མཛད།
དངོས་གཞི་བསྒོམ་པ་ལ། ཆོས་ཐམས་ཅད་ཅེས་པ་ཤེས་བྱའི་ཆོས་ཐམས་
ཅད་ཡིན་པས། དེ་དག་བསྡུ་ན་ཕུང་པོ་ལྔར་འདུས། དེ་ཡང་བསྡུ་ན་བེམ་ཤེས་
གཉིས་སུ་འདུ་བས། ཆོས་དང་གང་ཟག་གི་བདག་མེད་གཉིས་བསྒོམ་དགོས།
དེ་ལ་དང་པོ་དགག་བྱའི་སྣང་ཚུལ་ངེས་པའི་དབང་དུ་བྱས་ན། རྒྱུན་ལ་གང་
ཟག་ཅེས་བྱ་སྟེ། །མཚན་ཉིད་འཛིན་ལ་ཆོས་ཞེས་བྱ། །ཞེས་པས། ང་ཐོག་
མ་མེད་པ་ནས་འདིར་འོངས། འདི་ནས་ཕ་རོལ་ཏུ་འགྲོ་སྙམ་པའི་ཕུང་པོའི་
རྒྱུན་ལ་དམིགས་ནས་ངའོ་སྙམ་པ་དེ་གང་ཟག་གི་བདག་ཡིན། དེའི་འཛིན་
སྟངས་ནི་མ་ངེས་ཏེ། རེས་འགའ་ང་ནའོ་ཞེས་ཕུང་པོ་ལ་ངར་དམིགས། ཁྱོད་
ཀྱི་ཅི་ན་ཞེས་དྲིས་ན་ངའི་མགོ་ནའོ་ཞེས་ང་ཡིར་བར་དམིགས་པ་ཡིན། དེས་
ན་རྒྱུན་ལ་དམིགས་པ་གང་ཟག་གི་བདག་འཛིན་དང་དེའི་ཡུལ་གང་ཟག་ཡིན།
དེའི་གདགས་གཞི་ཕུང་པོ་ལྔ་ཆོས་བདག་གི་ཡུལ་དང་། དེ་བདེན་པར་འཛིན་
པ་ཆོས་ཀྱི་བདག་འཛིན་ཡིན། དེ་ཡང་གང་ཟག་གི་བདག་འཛིན་གྱི་འཛིན་
སྟངས་རྟག་པ་གཅིག་པུ་རང་དབང་ཅན་དུ་འཛིན་པ་ཡིན་པས། དང་པོ་གང་
ཟག་བདག་ཅེས་བྱ་བ་དེ་ཕུང་པོ་ལྔ་པོ་འདི་དང་གཅིག་གམ་ཐ་དད་དཔྱད་པས།
གཅིག་ཡིན་ན། བདག་རྟག་གཅིག་རང་དབང་ཅན་ཡིན་པ་བཞིན་ཕུང་པོའང་
རྟག་གཅིག་རང་དབང་ཅན་ཡིན་དགོས་པ་དང་། ཡང་ན་ཕུང་པོ་མི་རྟག་པ་
དུ་མ་གཞན་དབང་ཅན་ཡིན་པ་བཞིན་དུ་བདག་དེ་ཡང་མི་རྟག་པ་དང་དུ་མ་
གཞན་དབང་ཅན་དུ་འགྱུར་དགོས་པས། དེ་ལྟར་བརྟག་ན་བདག་ཕུང་གཅིག་
ཏུ་མ་གྲུབ། གཞན་ཡིན་ན། ཡུལ་དུས་སྣང་བ་གསུམ་གྱིས་མ་བསྐལ་པས་
བདག་ཕུང་ཐ་དད་དུ་དམིགས་དགོས་ན་དེ་མ་དམིགས་པས། བདག་གཞི་
218



༄༅། །སྙིང་ཐིག་སྔོན་འགྲོའི་ཟིན་བྲིས།
མེད་དུ་གཏན་ལ་ཕབ། དེ་ནས་བདག་མེད་ཀྱང་ཕུང་པོ་ཙམ་ཡོད་དོ་སྙམ་ན་དེ་
ཡང་དཔྱད་ན་མ་གྲུབ་སྟེ། བེམ་པོ་གཟུགས་ཀྱི་ཆོས་ཡིན་ནས་བཟུང་རྡུལ་ཕྲན་
བསགས་པ་ལས་མ་འདས། དེ་ཡང་རྡུལ་ཕྲན་ཆ་མེད་ཀྱི་རང་བཞིན་དུ་གཏན་
ལ་འབེབས་དགོས། དེ་ཡང་ཕྱི་རོལ་གྱི་རི་ར་བ་བྲག་ཁང་ཁྱིམ་གྱི་རྣམ་པར་
སྣང་བ་འདི་དག་ལ་བརྟག་དགོས། དང་པོ་ཁང་པ་ལྟ་བུ་ཞིག་ལ་བརྟག་ན།
དང་པོ་ཁང་པ་ཞེས་རིལ་པོ་གཅིག་ཏུ་བཟུང་བ་ཡིན་པས། དེ་ཡང་མ་བརྟགས་
པས་ལན། བརྟག་ན་ཁང་པ་ཞེས་པ་དེ། རྡོ་དང་རྩིག་པ་གྱང་དང་ཤིང་ཆ་
ལ་སོགས་པ་དུ་མ་འདུས་པའི་རང་བཞིན་ཡིན། འདུས་པ་དེ་སོ་སོར་བཤིགས་
པ་ན་ཁང་པར་འཛིན་པའི་བློ་ལྡོག་ནས་རྡོ་དང་ས་ལ་སོགས་པར་འཛིན། དེ་
ཡང་རྡུལ་དུ་མ་བསགས་པ་ཡིན་པས་རྡོ་གཅིག་ལྟ་བུ་ལ་མཚོན་ན། དེ་ དང་པོ་
ཕྱོགས་ཚལ་པ་བཞིར་ཕྱེ་བས་གཅིག་ཏུ་འཛིན་པ་ལྡོག དེ་ནས་ཚལ་པ་བཞི་
ཆ་ལྟ་བུ་དེ་ཡང་ཆ་བཞིར་ཕྱེས་ན་ཚལ་པའི་ཕྱོགས་གཅིག་ཏུ་འཛིན་པ་ལྡོག
དེའི་ནང་གསེས་གཅིག་པོ་དེ་ཡང་ཕྱོགས་ཆོས་ཕྱེ་ན། ཕྱོགས་ཆ་རང་བཞིན་
མེད་པར་འགྱུར་བ་ཡིན་པས་ན། ཤེས་རབ་སྙིང་པོ་ལས། གཟུགས་སྟོང་པ་
ཞེས་གསུངས་པ་དེ་ཡིན། དེ་ལྟར་མ་བརྟགས་མ་དཔྱད་ན་ཁང་པ་ལ་སོགས་
པའི་རྣམ་པར་སྣང་རུང་བ། སྟོང་ཉིད་ཅིར་ཡང་མ་ཡིན་པ་ལས་རྟེན་འབྱུང་འགགས་
པ་མེད་པར་འཆར་བ་ནི། སྟོང་པ་ཉིད་གཟུགས་སོ་ཞེས་པ་ཡིན། སྣང་བས་
ཡོད་མཐའ་སེལ། སྟོང་པས་མེད་མཐའ་སེལ་ཏེ། སྟོང་པ་ཉིད་ལས་གཟུགས་
གཞན་མ་ཡིན། གཟུགས་ལས་ཀྱང་སྟོང་པ་ཉིད་གཞན་མ་ཡིན་ཞེས་པས་
སྟོང་དང་རྟེན་འབྱུང་དབྱེ་བསལ་མེད་པའི་ངེས་ཤེས་སྐྱེས་སྐྱེས་སུ་བསྒོམ།
219



མཁན་ཆེན་ངག་གི་དབང་པོས་མཛད།
རང་གི་ནག་ཚང་ལྟ་བུ་ལ་ཡང་དང་པོ་ནག་ཚང་ཞེས་གཅིག་ཏུ་འཛིན་ཀྱང་།
དེ་ལ་སྒོ་ཕུག་སོ་སོར་ཕྱེ་བས་གཅིག་ཏུ་འཛིན་པ་ལྡོག་ནས་འདི་སྒོའོ་ཞེས་པ་དང་
འདི་ཕུག་ཅེས་འཛིན་ཀྱང་དེ་དག་རེ་ལྡེ་སོ་སོར་ཕྱེ་བ་ན་སྒོ་ཕུག་ཏུ་འཛིན་པ་
ལོག་ནས་རེ་ལྡེར་འཛིན་ལ། རེ་ལྡེ་དེ་ཡང་སྣལ་མར་ཕྱེ་ན་རེ་ལྡེ་འཛིན་པ་
ལོག་ནས་སྣལ་མར་འཛིན་པ་ཡིན་ལ། སྣལ་མ་དེ་ཡང་རྐྱ་སོ་སོར་ཕྱེ་ན་སྤུ་
ཉག་མ་ལས་སྣལ་མའི་འཛིན་པ་ལོག སྤུ་དེ་ཡང་རྡུལ་ཕྲན་ཕྱོགས་ཆས་ཕྱེས།
ཕྱོ གས་ཆ་རང་བཞིན་མེད་པར་གཏན་ལ་ཕབ་ནས་དེ་ལྟར་དཔྱད་པས་
གཟུགསགས་སྟོང་པ་དང་སྟོང་པ་གཟུགས། སྟོང་པ་ལས་གཟུགས་གཞན་མ་
ཡིན་པ་དང༌། གཟུགས་ལས་སྟོང་པ་ཉིད་གཞན་མ་ཡིན་པ་སྟེ་སྟོང་ཉིད་བཞི་སྦྱོར་
གྱི་རིགས་པས་སྣང་སྟོང་ཟུང་འཇུག་ཏུ་ངེས་ཤེས་དྲངས་དགོས། དེ་ལྟར་རི་གླིང་ར་
བ་སྐྱེད་ཚལ་ནས་གསེར་རི་རོལ་མཚོ་རི་རབ་ལ་སོགས་པར་བརྟག དེ་ནས་ནང་
རང་གི་ཕུང་པོ་ལ་བརྟག་དགོས་ཏེ། ད་ལྟ་ངའི་ལུས་གཅིག་པོ་འདི་ཞེས་གཅིག་
པུ་རྟག་པ་རང་དབང་ཅན་དུ་འཛིན་པས། དེ་ལ་བརྟག་དཔྱད་དགོས་ཏེ། ངའི་
ལུས་འདི་རྟག་པ་ཡིན་ནམ་སྙམ་ན་མ་ཡིན་ཏེ་དང་པོ་ཕ་མའི་ཁུ་རྡུལ་གཉིས་
ཡུངས་དཀར་གྱི་བཅུ་ཆ་གཤགས་པའི་ཚད་ནས་ཇེ་ཆེ་ཇེ་ཆེར་འཕེལ་ཏེ་འགྱུར་
བའི་གནས་སྐབས་རྣམས་ནས་རིམ་བཞིན་ལུས་ཡོངས་སུ་རྫོགས་ནས་ཕྱིར་
བཙའ་ཞིང་བྱིས་པ་ནས་རྒན་པོའི་བར་དུ་འགྱུར་བ་ནི་རགས་པ་འགྱུར་བའི་མི་
རྟག་པ་ཡིན་ལ། ཕྲ་བ་ཆོས་ཉིད་ཀྱི་མི་རྟག་པ་ནི་སྐད་ཅིག་རེ་རེ་བཞིན་འགྱུར་
ཞིང་ཆུ་བོའི་རྒྱུན་བཞིན་ཡིན་པས་མི་རྟག གཅིག་པུ་ཞིག་ཡིན་ནམ་སྙམ་
ན་མ་ཡིན་ཏེ། ཤ་དང་པགས་པ་དང་ཁྲག་དང་ཆུ་སེར་དང་རུས་པ་དང་སྣབས་
220



༄༅། །སྙིང་ཐིག་སྔོན་འགྲོའི་ཟིན་བྲིས། །
དང་བད་ཀན་དང་རྒྱུས་རུས་པ་ལྟ་བུ་ལུས་གཅིག་ལ་ཡང་རྒྱུ་རུས་མགོ་སུམ་
བརྒྱ་དང་དྲུག་ཅུ་དེ་ཡང་རྡུལ་ཕྲན་དུ་མའི་རང་བཞིན། གཞན་ཡང་སོ་སུམ་ཅུ།
སྐྲ་ཉི་ཁྲི་ཆིག་སྟོང་། བ་སྤུ་བྱེ་བ་ཕྲག་གསུམ་ལ་སོགས་པ་དུ་མ་ཆ་ཤས་ཀྱི་རང་
བཞིན་ཅན་ཡིན། རང་དབང་ཅན་ཡིན་སྙམ་ན་མིན་ཏེ། ལས་དང་ཉོན་མོངས་
པའི་གཞན་དབང་ཅན་ཡིན་ཏེ། ལུས་ཀྱི་ན་ཚ་དང་བདེ་སྡུག་མཛེས་མི་མཛེས་
སོགས་ལས་ལ་རག་ལས་པའི་གཞན་དབང་ཅན་ཡིན། ལུས་རིལ་པོ་གཅིག་
ཏུ་འཛིན་ཀྱང་དེ་སོ་སོར་ཕྱེས་ཏེ་སྡེབ་ལྔར་ཕྱེས་ན་ལུས་འཛིན་ཞིག་ནས་སྡེབ་ཏུ་
འཛིན་པ་ཡིན་ལ་སྡེབ་དེ་ཡང་སོག་པ་དང་དཔུང་པ་དང་ལག་ངར་དང་ལག་
མགོ་སོ་སོར་ཕྱེ་བས་སྡེབ་འཛིན་ཞིག་ནས་ལྷུ་རེ་རེར་འཛིན་པ་ཡིན་ལ། དེ་ཡང་
ཤ་དང་པགས་པ་ཁྲག་དང་རུས་པ་ལ་སོགས་སོ་སོར་ཕྱེ་བས་ལྷུ་རུ་འཛིན་པ་དེ་
ཞིག་ནས་ཤ་ལྤགས་སོགས་དེ་དང་དེར་འཛིན་པ་ཡིན་ལ་ཤ་དང་པགས་པ་ལ་
སོགས་པ་དེ་དག་ཕྱོགས་ཆས་ཕྱེས་ཤིང་། ཕྱོགས་ཆ་རང་བཞིན་མེད་པར་
དཔྱད་པས་ལུས་སྟོང་པའོ་ཞེས་ལུས་ནམ་མཁའ་ལྟ་བུར་འགྱུར་ལ། སྟོང་ཉིད་
ཅིར་ཡང་མ་ཡིན་པ་ལས་རྟེན་འབྱུང་འགགས་པ་མེད་པའི་སྟོང་པ་ཉིད་ལུས་
སོ༑ །ལུས་ལས་ཀྱང་སྟོང་པ་ཉིད་གཞན་མ་ཡིན། སྟོང་པ་ཉིད་ལས་ཀྱང་
ལུས་གཞན་མ་ཡིན་ཞེས་སྣང་བས་ཡོད་མཐའ་བསལ་ཏེ་སྣང་བཞིན་དུ་མ་གྲུབ་
པ་དང་སྟོང་པས་མེད་མཐའ་སེལ་ཏེ་སྟོང་པ་རྟེན་འབྱུང་དུ་འཆར་རུང་བ་ཡིན་
པས༑ དེས་ན་སྟོང་པ་རྟེན་འབྱུང་དབྱེ་བསལ་མེད་པར་གྲུབ་སྟེ། རྒྱལ་བུ་
དཀོན་མཆོག་འབངས་ཀྱིས། གཟུགས་སྒྲ་ཉིད་ཀྱང་སྤྲོས་བྲལ་ཏེ། །སྤྲོས་
བྲལ་ཉིད་ཀྱང་གཟུགས་སྒྲར་ཤར། །གཟུགས་སྒྲ་ཉིད་ལས་ལོགས་ཤིག་ཏུ།།
221



མཁན་ཆེན་ངག་གི་དབང་པོས་མཛད།
སྤྲོས་བྲལ་ལོགས་སུ་མ་དམིགས་སོ། །སྤྲོས་བྲལ་ཉིད་ལས་ལོགས་ཤིག་ཏུ།།
གཟུགས་སྒྲ་ལོགས་སུ་མ་དམིགས་སོ། །ཞེས་པ་བཞིན་ནོ། །དེ་ལྟར་ཕྱི་ནང་
གི་ཆོས་ཐམས་ཅད་ལ་བློ་རྣམ་དཔྱོད་ཀྱི་ཤེས་རབ་ཅེས་ཁ་ཕར་འཁོར་ནས་ཡུལ་
ལ་དཔྱད་པ་བྱས་ནས་ངེས་ཤེས་དྲངས་པའི་བློ་དེ་ལ་མིང་བཏགས་ན་བློ་རྣམ་
དཔྱོད་ཀྱི་ཤེས་རབ་བམ། ཡིད་དཔྱོད་ཀྱི་ལྟ་བ་ཞེས་བྱ། རྫོགས་པ་ཆེན་པོ་
དང་ཕྱག་རྒྱ་ཆེན་པོའི་ལྟ་བ་ནི་ཡིད་དཔྱོད་ཀྱི་ལྟ་བ་སྔོན་ལ་སོང་བའི་སྒོ་ནས།
ཡུལ་ཅན་སེམས་ཀྱི་གཤིས་ལུགས་ལ་བརྟགས་པའི་སོ་སོ་རང་རིག་པའི་ཡེ་ཤེས་
ཞེས་ཁ་ནང་དུ་འཁོར་བའི་མཉམ་བཞག་སྟེ་དེ་ལ་མིང་ཞིག་བཏགས་ན་མཉམ་
བཞག་ཡེ་ཤེས་ཀྱི་ལྟ་བ་ཞེས་འདོགས་པ་ཡིན་པས། དེས་ན་སྔ་མ་བློ་རྣམ་
རྟོག་དང་ཕྱི་མ་བློ་ལས་འདས་པའི་ཡེ་ཤེས་ཡིན་པས་ཁྱད་པར་གནམ་ས་བས་
ཆེ༑ དེ་ལྟར་དཔྱད་སྒོམ་བྱས་ནས་ཀྱང་གར་ཡང་འགྲོ་མི་འདོད་པའི་ཚེ་མཉམ་
བཞག་གི་ལྟ་བ་དང་རྗེས་མཐུན་པ་བློ་བཅའ་བཅོས་མེད་པར་ཅི་གནས་འཇོག
ཡང་རྣམ་རྟོག་སྐྱེ་བ་ན་དཔྱད་ཅིང་ཡང་འཇོག་པ་སྟེ་དཔྱད་འཇོག་སྤེལ་མར་
བྱས་ནས་བསྒོམ་པས་སེམས་ལ་ཁ་ལོ་ལེགས་པར་ལོབ་ནས་བཏང་བཞག་ལས་སུ་
རུང་བ་ཞིག་འབྱུང་བ་ཡིན། དེ་ནས་ནང་སེམས་ལ་དཔྱད་དགོས་ཏེ། སེམས་
ཀྱང་རྟག་གཅིག་རང་དབང་ཅན་དུ་འཛིན་པ་སྟེ། ལེགས་པར་བརྟག་ན། སེམས་
རྟག་པ་མ་ཡིན་ཏེ། སྐྱེ་འགགས་ཀྱི་ཕྲེང་བ་ཤ་ར་ར་བྱེད་པའི་རང་བཞིན་ཅན་
ཆུ་བོའི་རྒྱུན་ལྟ་བུའི་མི་རྟག་པ་ཡིན། གཅིག་པུ་ཞིག་ཡིན་སྙམ་ན་མ་ཡིན་ཏེ།
འདོད་ཆགས་དང་ཞེ་སྡང་དང་གཏི་མུག་དང་ང་རྒྱལ་དང་ཕྲག་དོག་སེར་སྣ་ལ་སོགས
་པའི་མི་དགེ་བའི་རྟོག་པ་དུ་མ་དང༌། དད་ངེས་འབྱུང་བྱང་ཆུབ་ཀྱི་སེམས་
222



༄༅། །སྙིང་ཐིག་སྔོན་འགྲོའི་ཟིན་བྲིས།
ལ་སོགས་པ་དགེ་བའི་རྟོག་པ་དུ་མ། སྔར་སོང་བ་དང་སྨྲ་བ་དང་ཟོས་པ་ལ་
སོགས་དྲན་པའི་ལུང་མ་བསྟན་གྱི་རྟོག་པ་དུ་མའི་རང་བཞིན་ཅན། གཞན་
ཡང་རྣམ་པར་ཤེས་པ་ཚོགས་བརྒྱད། སེམས་བྱུང་ལྔ་བཅུ་རྩ་གཅིག་ལ་སོགས་
པ་དུ་མའི་རང་བཞིན་ཅན་ཡིན། རང་དབང་ཅན་ཡིན་ནམ་སྙམ་ན་མ་ཡིན་ཏེ།
ཡུལ་གྱི་གཞན་དབང་ཅན། ཡུལ་སྡུག་པ་དང་འཕྲད་ན་འདོད་ཆགས་སྐྱེ།
ངན་པ་དང་འཕྲད་ན་ཞེ་སྡང་སྐྱེ། བར་མ་དང་འཕྲད་ན་གཏི་མུག་གི་རྟོག་པ་
སྐྱེ༑ གཞན་འཁོར་བ་ལ་ངེས་འབྱུང་། མྱང་འདས་ལ་དད་པ་ལ་སོགས་པ་
ཡུལ་གྱི་གཞན་དབང་ཅན་ཡིན། ཡང་སེམས་འདས་པ་ནི་འདི་ན་བསགས་
ཏེ་གནས་སོ་ཞེས་པ་མེད་པས་མ་གྲུབ། ད་ལྟ་བ་ནི་སྐད་ཅིག་གིས་རང་ཡལ་
རྗེས་མེད་དུ་འགྱུར་བས་མ་གྲུབ། མ་འོངས་པ་ནི་འདི་ནས་འོངས་ཤོམ་བྱེད་
དོ་སྙམ་པ་མི་རྙེད་པས་མ་སྐྱེས་པ་མ་མཐོང་བས་མ་གྲུབ། དེ་ལྟར་དབང་པོ་རབ་
ཀྱིས་དུས་གསུམ་དུ་དཔྱད་པས་མ་རྙེད་པས་སེམས་རང་བཞིན་མེད་པའི་ངེས་
པ་འདྲོངས་ཀྱང་། དབང་པོ་རྟུལ་པོ་དག་གིས་དེ་ལྟར་དཔྱད་ནས་མ་རྙེད་ཀྱང་
མེད་ནའང་ད་དུང་མི་དྲན་དགུ་དྲན་གྱི་རྟོག་པ་ཞིག་འཆར་གྱིན་འདུག་པས་འདི་
གང་ལྟར་ཀྱང་ཡོད་ལས་ཆེ་སྙམ་ན། སེམས་བྱུང་གནས་འགྲོ་གསུམ་ལ་བརྟག་
དགོས་ཏེ། འདོད་ཆགས་ལ་སོགས་པའི་རྟོག་པ་འདི་དང་པོ་མེད་ཀྱང་གློ་བུར་
དུ་ག་ཤེད་ཅིག་ནས་སྐྱེ་འོང་བས་འདི་ཡོད་དོ་སྙམ་ན། དང་པོ་སེམས་སྐྱེ་སའམ་
བྱུང་སའམ་ཤར་ས་ལ་བརྟག་དགོས་ཏེ། སེམས་ཤིག་སྐྱེས་ཕྱིན་ཆད་ཕྱི་ཡུལ་
དྲུག་གམ། ནང་དབང་པོ་དྲུག་གམ། དེ་གཉིས་ཀའི་བར་གང་རུང་ལས་སྐྱེས་
པ་མ་གཏོགས་སྐྱེ་བའི་ཐབས་མེད་པས། དང་པོ་ཕྱི་ཡུལ་ལ། མིག་གི་ཡུལ་གཟུགས།
223



མཁན་ཆེན་ངག་གི་དབང་པོས་མཛད།
རྣ་ཤེས་ཀྱི་ཡུལ་སྒྲ། སྣ་ཤེས་ཀྱི་ཡུལ་དྲི། ལྕེ་ཤེས་ཀྱི་ཡུལ་རོ། ལུས་ཤེས་ཀྱི་
ཡུལ་རེག་བྱ། དེ་དག་གིས་བཞག་པའི་ཡིད་ཀྱི་ཡུལ་ཆོས་ཁམས་ཏེ་དྲུག་པོ་
ལ་དཔྱད་དགོས་ཏེ། དང་པོ་མིག་ཤེས་ཀྱི་ཡུལ་གཟུགས་འདི་དག་ལ་བློ་རྣམ་
དཔྱོད་ཀྱི་ཤེས་རབ་ཀྱིས་ཕྱོགས་ཆོས་དབྱེ་ཞིང་ཕྱོགས་ཆ་རང་བཞིན་མེད་པ་རྡུལ་
དུ་བཤིགས་ནས་རང་བཞིན་གྱིས་མ་གྲུབ་པས་དེ་ལས་ཤེས་པ་སྐྱེ་བའི་ཡུལ་
མེད༑ དེ་བཞིན་དུ་སྒྲ་སོགས་ཐམས་ཅད་རྡུལ་དུ་གྲུབ་པའི་རང་བཞིན་དངོས་
པོའི་ཆོས་ཡིན་པས་རྡུལ་གྲུབ་ཀྱི་ཆོས་ཐམས་ཅད་བློ་རྣམ་དཔྱོད་ཀྱི་ཤེས་རབ་
ཀྱིས་ཆ་བཞིར་ཕྱེས། ཆ་རེ་རེ་ནས་ཆ་བཞི་བཞིར་བསལ་ཏེ་དཔྱད་པས་མཐར་
རྡུལ་ཕྲན་ཉི་ཟེར་གྱི་རྡུལ་འབྲིང་པོ་ཞིག་ཆ་བཞི་བཅུར་བགོས་པའི་ཆ་གཅིག་ལྟ་
བུ་ལ་རྡུལ་ཕྲན་ཆ་མེད་དུ་འདོད་ལ་དེ་ལའང་སྟེང་འོག་དང་ཕྱོགས་ཀྱི་ཆས་
ཕྱེས་པས་རྡུལ་ཕྲན་རང་བཞིན་མེད་པའི་ཆོས་གཞི་མེད་རྩ་བྲལ་སྟོང་པ་ཉིད་ཀྱི་
ཆོས་སུ་གནས་པས་དེ་དག་ལས་སེམས་སྐྱེ་བའི་ཡུལ་མེད། འོ་ན་ཅིག་སྐྱེས་
པ་འདི་ཅི་ཡིན་སྙམ་ན་རྟེན་འབྱུང་འགགས་པ་མེད་པ་སྟོང་ཉིད་ཀྱི་རྩལ་རོལ་པ་
འཆར་ཚུལ་ཆེ་བའི་རྒྱན་ཡིན་པས་སྟོང་རྟེན་འབྱུང་གི་ངེས་ཤེས་དང་དེ་ལྟར་ཕྱི་
ཡུལ་དྲུག་པོ་རང་བཞིན་མ་གྲུབ་པས་དཔེར་ན་མ་མེད་ན་བུ་སྐྱེས་པའི་ཐབས་
མེད་པ་བཞིན་སེམས་སྐྱེ་བའི་ཐབས་མེད། འོ་ན་ནང་དབང་པོ་དྲུག་པོ་ལས་
སེམས་སྐྱེ་བ་ཡིན་ནམ་སྙམ་ན་མ་ཡིན་ཏེ། དབང་པོ་དྲུག་ནི་མིག་དབང་རྣ་
དབང་སྣ་དབང་ལྕེ་དབང་ལུས་དབང་ལྔ་རང་རང་གི་ཡུལ་འཛིན་པ་ལ་དབང་
བྱེད་པས་ན། དབང་པོ་དང༌། དྲུག་པོ་འགགས་མ་ཐག་པ་ཡིས། །རྣམ་ཤེས་
གང་ཡིན་དེ་ཡིད་དོ། །ཞེས་པས། སྒོ་ལྔའི་ཤེས་པ་སྔ་མ་འགགས་པས་ཡིད་
224



༄༅། །སྙིང་ཐིག་སྔོན་འགྲོའི་ཟིན་བྲིས།
ཤེས་རྟོག་མེད་སྐྱེ་བའི་སྐབས་ཕྱེ་བ་དང་ཡིད་རྟོག་མེད་དང་དྲུག་པོ་འགགས་མ་
ཐག་པས་ཡིད་ཤེས་རྟོག་བཅས་སྐྱེ་བའི་རྒྱུ་བྱེད་པས་དབང་པོ་ཞེས་བཞག་པས།
དབང་པོ་གཟུགས་ཅན་པ་ལྔ་པོ་སྔར་ལུས་ཀྱི་གནས་སྐབས་ཀྱི་དཔྱད་པ་བཞིན་
དཔྱད་དེ་རྡུལ་ཕྲན་རང་བཞིན་མེད་པས་ནང་དབང་པོ་ལས་སེམས་སྐྱེ་བའི་
ཐབས་མེད་དེ་དཔེར་ན་ཕ་མེད་ན་བུ་སྐྱེ་བའི་ཐབས་མེད་པ་དང་འདྲ། འོ་ན་
དབང་ཡུལ་གཉིས་ཀྱི་བར་དུ་སྐྱེ་བ་ཡིན་ནམ་སྙམ་ན་མ་ཡིན་ཏེ། དབང་ཡུལ་
གཉིས་ཀྱི་བར་ན་ཡང་ཉིན་མོ་སྣང་བའི་རྡུལ་དང་མཚན་མོ་མུན་པའི་རྡུལ་
གཉིས་ལས་གཞན་མེད་པས་སྣང་མུན་གྱི་རྡུལ་གཉིས་པོ་ནི་རྡུལ་ཕྲན་ཆ་མེད་
ཀྱི་རང་བཞིན་ཡིན་པས་དེ་ལས་སེམས་སྐྱེ་ས་མ་གྲུབ། དེ་ལྟར་སེམས་ལ་དཔྱད་
ན་མེད་པ་ལྟ་བུ་ཞིག་རེད་ཀྱང་། འོན་ཀྱང་སེམས་སྐྱེས་ནས་གནས་པའི་ཡུལ་
ཞིག་ཡོད་པས་ན་སེམས་གནས་ས་ཡོད་དོ་སྙམ་ན། དེ་ཡང་མེད་དེ། མོ་
གཤམ་ལ་བུ་དང་པོ་ནས་སྐྱེ་མ་མྱོང་ན་བར་དུ་གནས་པ་མེད་པ་དང་འདྲ་
བས་འདི་དཔྱད་མི་དགོས་ཀྱང་། ད་དུང་ཡང་སེམས་ཞིག་ཡོད་དོ་སྙམ་ན།
དེ་དཔྱད་དགོས་ཏེ་སྔ་མ་བཞིན་ཕྱི་ཡུལ་དྲུག ནང་དབང་པོ་དྲུག དེ་དག་གི་
བར་དུ་དཔྱད་པས་སེམས་གནས་ས་མེད། དེ་ལྟར་སེམས་སྐྱེ་གནས་གཉིས་
པོ་མེད་ཀྱང་མཐར་འགགས་ས་ཡོད་དོ་སྙམ་ན། དེ་ཡང་དཔེར་ན་མོ་གཤམ་
གྱི་བུ་དང་པོ་སྐྱེ་བ་དང་བར་དུ་གནས་པ་མེད་པས་མཐར་འཆི་རྒྱུ་མེད་པ་བཞིན།
ཕྱི་ཡུལ་དྲུག་ནང་དབང་པོ་དྲུག་དེ་གཉིས་ཀྱི་བར་རྣམས་སུ་དཔྱད་པས་རྡུལ་ཕྲན་
ཕྱོགས་ཆས་ཕྱེས་པས་རང་བཞིན་མ་གྲུབ་པས་དེ་ལ་ཡང་འགགས་པའི་ས་མེད། །
དེ་ལྟར་སེམས་བྱུང་གནས་འགྲོ་གསུམ་བཙལ་བས་མ་རྙེད་ཀྱང་། ད་དུང་ཡང་
225



མཁན་ཆེན་ངག་གི་དབང་པོས་མཛད།
རྣམ་རྟོག་ཅིག་ཐོལ་ཐོལ་སྐྱེས་འདུག་པས་འདི་ཡོད་པ་ཡིན་ནམ་སྙམ་ན་མ་ཡིན་
ཏེ༑ སེམས་འདི་ལ་དངོས་པོ་ཞིག་ཡོད་ན། དབྱིབས་དང་ཁ་དོག་གཉིས་ལས་
དངོས་པོ་ཡོད་མི་སྲིད་པས། སེམས་ལ་དབྱིབས་ཟླུམ་པོ། གྲུ་བཞི། ཟླ་གམ།
གྲུ་གསུམ། རིང་པོ། ཐུང་ངུ་། ནར་མོ། ཕྱལ་ལེའམ། ཕྱལ་ལེ་མ་ཡིན་པའི་
དབྱིབས་ཡོད་མེད་དཔྱད་ན་དབྱིབས་མེད། ཁ་དོག་དཀར་སེར་དམར་ལྗང་
སོགས་ཡོད་མེད་དཔྱད་ན་ཁ་དོག་མེད། སྐྱེས་པ་དང་བུད་མེད་དང་མ་ནིང་
དང་རྟ་དང་གླང་པོ་ལ་སོགས་པའི་གཟུགས་ཡོ ད་མེད་བརྟག་ན་གཟུགས་སུ་
མ་གྲུབ། ད་དུང་ཡང་ཡོད་དོ་སྙམ་ན། ཕྱི་ཡུལ་ནང་དབང་པོ་ལུས་ཕྱི་ནང་ཐམས་
ཅད་དུ་སེམས་མཐོང་རྒྱུ་ཨེ་ཡོད་བལྟས་ན་སེམས་ལ་གཟུགས་མཐོང་རྒྱུ་མེད།
རྣ་བས་ཉན་ན་སེམས་ལ་སྒྲ་ཐོས་རྒྱུ་མེད་པས། འཇིག་རྟེན་པའི་རྒན་
པོ་རྣམས་ཀྱིས་མིག་གིས་མ་མཐོང་། རྣ་བས་མ་ཐོས་ན་མེད་ཟེར་བ་ལས་ཡོད་
ཅེས་མི་སྨྲ་བ་དེས་ན་སེམས་རང་བཞིན་གྱིས་མ་གྲུབ། ད་དུང་ཡང་སྣས་སེམས་
ཀྱི་དྲི་ཚོར་རྒྱུ་ཨེ་ཡོད། ལྕེས་སེམས་ཀྱི་རོ་མྱོང་རྒྱུ་ཨེ་ཡོད་བལྟས། ལག་པས་
ལུས་ཕྱི་ནང་ཀུན་ཏུ་སེམས་ལ་རེག་རྒྱུ་ཡོད་མེད་བརྟག་ན་མེད་པས་དེས་ན་
སེམས་སྟོང་པའོ། །ཞེས་དང༌། དེ་ལྟར་མ་བརྟགས་མ་དཔྱད་པར་སྟོང་ཉིད་ཅིར་
ཡང་མ་ཡིན་པ་ལས་རྟེན་འབྱུང་འགགས་པ་མེད་པའི་རང་བཞིན་དུ་སེམས་སྣང་
ཆོག་པས། སྟོང་པ་ཉིད་སེམས་སོ། །ཞེས་དང་། དེ་ལྟར་སྟོང་རྟེན་འབྱུང་དབྱེ་
བསལ་མེད་པ་ཆུ་ཟླ་ལྟར་སེམས་ལས་ཀྱང་སྟོང་པ་ཉིད་གཞན་མ་ཡིན། སྟོང་
པ་ཉིད་ལས་ཀྱང་སེམས་གཞན་མ་ཡིན་ནོ། །ཞེས་སྟོང་ཉིད་བཞི་སྦྱོར་གྱི་ངེས་
ཤེས་བློ་གཞན་གྱིས་མི་འཕྲོག་པ་བསྐྱེད། དེ་ནས་དེ་ལྟར་དཔྱད་པས་མ་རྙེད་
226



༄༅། །སྙིང་ཐིག་སྔོན་འགྲོའི་ཟིན་བྲིས།
ཀྱང་མ་བརྟགས་མ་དཔྱད་པར་རྟེན་འབྱུང་འགགས་པ་མེད་པའི་རང་བཞིན་སྒྱུ་
མའི་དཔེ་བརྒྱད་དུ་ངེས་པ་དྲངས་དགོས། གཞན་ནི་གོ་སླ་ཞིང་། སྒྱུ་མ་ལྟ་བུའི་
སྐབས༑ དཔེར་ན་སྒྱུ་མ་མཁན་ཁྱུང་པོ་སྤུ་ཁ་ཞེས་བྱ་བས། སྒྱུ་མའི་ཤིང་བུ་
དང་རྗེའུ་ལ་སོགས་པ་ལ། སྒྱུ་མའི་རིག་སྔགས། ཨོ་ཐི་བི་བི་བི་སྭཱ་ཧཱ་ཞེས་
པའི་སྔགས་ཀྱིས་བསྔགས་པས། སྒྱུ་མའི་སྣང་བ་རྟ་དང་གླང་པོ་ལ་སོགས་
པའི་སྣང་བ་སྣང་ཞིང་མིག་འཁྲུལ་བར་བྱེད་པ་དང་། ཡང་སྒྱུ་མའི་འཁྲུལ་
འཁོར་བཤིགས་པར་འདོད་ན། ཨོ་མི་ཐི་མི་ཐི་སྭཱ་ཧཱ་ཞེས་པའི་སྔགས་བཏབ་
པས་སྒྱུ་མའི་སྣང་བ་ཞིག་ནས་ཤིང་བུ་དང་རྡེའུ་རུ་སྣང་བ་བཞིན་སྒྱུ་མ་མཁན་མ་
རིག་པའི་རྒན་པོ་དེས། རྒྱུ་གཟུང་འཛིན་གཉིས་ལ། རྐྱེན་ལས་དང་ཉོན་
མོངས་པའི་རིག་སྔགས་ཀྱིས་བཏབ་པས། མཐོ་སྲིད་རྩེ་ནས་དམའ་རྡོ་རྗེ་
དམྱལ་བའི་བར་གྱི་སྒྱུ་མའི་སྣང་བ་ལྟ་བུའི་འགྲོ་བ་རིགས་དྲུག་པོའི་སྣང་བ་
སྣ་ཚོགས་ཤར་བ་ཡིན་ཀྱང་། དཔེར་ན་ཤིང་བུ་རྡེའུ་དེ་ལ་དང་པོ་སྔགས་ཀྱིས་
མ་བཏབ་པ་དང་། མཐར་སྔགས་ཀྱིས་ཞི་བར་བྱས་པའི་དུས་གཉིས་སུ་སྒྱུ་
མའི་སྣང་བ་དེ་མ་གྲུབ་ཅིང་བར་དུ་རྐྱེན་གྱི་དབང་གིས་སྣང་བ་བཞིན། སེམས་
ཉིད་བདེ་བར་གཤེགས་པའི་སྙིང་པོ་དེ་ཐོག་མ་གཞི་མ་འཁྲུལ་བའི་གནས་
སྐབས་དང་། མཐར་མངོན་པར་རྫོགས་པར་སངས་རྒྱས་པའི་དུས་སུའང་
འཁྲུལ་སྣང་སྒྱུ་མ་ལྟ་བུ་དེ་མ་གྲུབ་ཀྱང་། འོན་ཀྱང་གློ་བུར་འཁྲུལ་བའི་དབང་
གིས་སྒྱུ་མའི་སྣང་བ་ཤར་བ་ལྟར་འཁྲུལ་བ་ཡིན་པས་འཁྲུལ་སྣང་འདི་དག་
སྒྱུ་མ་ལ་སོགས་པའི་དཔེ་བརྒྱད་དུ་བསམ་ཞིང་ཡང་དང་ཡང་དུ་དཔྱད་འཇོག་སྤེལ་
མར་བསྒོམ། ཐུན་གྱི་རྗེས་སུ་ཐམས་ཅད་འདྲ། ཐུན་མཚམས་སུ་དབྱེ་བ་
227



མཁན་ཆེན་ངག་གི་དབང་པོས་མཛད།
རྣམས་ལ་དཔེ་བལྟ་དང་བསམ་དཔྱོད་བྱེད། དེ་དག་གིས་འཇུག་པའི་བསླབ་
བྱ་རྣམས་སོང་།
གསུམ་པ་རྡོ་རྗེ་སེམས་དཔའི་སྒོམ་བཟླས།
གསུམ་པ་འགལ་རྐྱེན་སྡིག་སྒྲིབ་སྦྱང་བ་བླ་མ་རྡོ་རྗེ་སེམས་དཔའི་
བསྒོམ་བཟླས་ལ། ཟབ་མོའི་ལམ་གྱི་ཉམས་རྟོགས་ཁྱད་པར་ཅན་སྐྱེ་བ་ལ་
བར་དུ་གཅོད་པ་སྡིག་སྒྲིབ་ཡིན་པས་ལས་དང་པོ་པའི་གནས་སྐབས་སུ་ལས་
སྒྲིབ་གཙོ་བོར་སྦྱང་དགོས་པས། སྡིག་སྒྲིབ་ཞེས་པ་ནི་སྒྲིབ་པ་སྤྱིའི་མིང་ཡིན་
པས་དེ་ལ་བཞི་སྟེ་ལས་དང་། ཉོན་མོངས། ཤེས་བྱ་དང་བག་ཆགས་ཀྱི་སྒྲིབ་
པ་དང་བཞི་ཡིན་ལ། དང་པོ་ལས་ཀྱི་སྒྲིབ་པ་ནི། རང་བཞིན་དང་བཅས་ལྟུང་
གཉིས་ལས་རང་བཞིན་གྱི་སྡིག་པ་ནི་སྟོན་པའི་བཅས་པ་དང་མ་འབྲེལ་བ་རང་
བཞིན་དངོས་པོ་དེ་སྒྲུབ་ནས་བཟུང་རང་གི་ངང་གིས་སྡིག་པ་ཡིན་པ་རྣམས་ཡིན་ཏེ་
སྲོག་བཅད་པ་ལྟ་བུ་དང༌། བཅས་ལྟུང་ནི་རང་བཞིན་མི་ཕལ་བས་
བསྒྲུབ་ན་སྡིག་པར་མི་འགྱུར་བ་རབ་ཏུ་བྱུང་བ་ཞིག་གིས་བསྒྲུབ་ན་སྡིག་པར་
འགྱུར་བ་རྩྭ་སྔོན་གཅོད་པ་ལྟ་བུ་ཡིན་པས་ན་སྟོན་པའི་བཅས་པ་དང་མ་འབྲེལ་
བ་རང་བཞིན་གྱི་སྡིག་པ་མི་དགེ་བ་བཅུ་དང་མཚམས་མེད་པ་ལྔ་ལ་སོགས་པ་
རྣམས་ཡིན། རང་བཞིན་དང་བཅས་ལྟུང་གཉིས་ཀ་ཡིན་པ་ནི་སྲོག་གཅོད་
ཀྱི་ཕམ་པ་ལྟ་བུ་སྟེ། རང་བཞིན་གྱི་སྡིག་པ་སྲོག་གཅོད་དང་བཅས་པའི་ལྟུང་
བ་ཕམ་པར་འགྱུར་བ་ལྟ་བུའོ། །བཅས་རྐྱང་ནི་རྩྭ་སྔོན་གཅོད་པ་ལྟ་བུ་སྟེ་རང་
228



༄༅། །སྙིང་ཐིག་སྔོན་འགྲོའི་ཟིན་བྲིས།
བཞིན་མི་ཕལ་པས་རྩྭ་སྔོན་པོ་བཅད་ན་སྡིག་པར་མི་འགྱུར་བ། བཅས་ལྡན་
དགེ་སློང་གིས་རྩྭ་སྔོན་བཅད་ན་ལྟུང་བྱེད་དུ་འགྱུར་བ་མི་ཕལ་པས་དུད་འགྲོ་ཞིག་
དངོས་སུ་བསད་པ་དང་དགེ་སློང་གིས་རྩྭ་སྔོན་བཅད་པ་གཉིས་ལ་སྡིག་པ་ཆེ་ཆུང་
མེད་པ་ཡིན། དེས་ན་བཅས་པའི་ལྟུང་བ་ཕྱི་སོ་ཐར། ནང་བྱང་སེམས།
གསང་བ་སྔགས་ཀྱི་དམ་ཚིག་དང་འགལ་བ་ཐམས་ཅད་ཡིན། ལྟུང་བ་གོང་
ནས་གོང་དུ་ཉེས་པ་ཇེ་ཆེ་ཇེ་ཆེར་འགྲོ་བ་ཡིན། དཔེར་ན་ཤིག་གཅིག་མི་ཕལ་
བ་ཞིག་གིས་བསད་ན་སྲོག་གཅོད་ཀྱི་སྡིག་པ་གཅིག་འབྱུང་ལ། བྱང་ཆུབ་
སེམས་དཔའ་ཞིག་གིས་བསད་ན་སྲོག་གཅོད་ཀྱི་སྡིག་པ་འགྱུར་བར་མ་ཟད་
མ་བསད་པའི་ཉེས་པ་འབྱུང་བ་ཡིན་ལ། འོ་ན་མ་བསད་པའི་ཉེས་པ་འབྱུང་
ན་མཚམས་མེད་པའི་ལས་སུ་འགྱུར་རོ་སྙམ་ན་དེར་མི་འགྱུར་ཏེ་ཚེ་འདིའི་ལུས་
བསྐྱེད་པའི་མ་མ་ཡིན་པས་མཚམས་མེད་དུ་མི་འགྱུར། སྔགས་པ་ཞིག་གིས་
ནི་སྲོག་གཅོད་ཀྱི་སྡིག་པ་དང་མ་བསད་པའི་ཉེས་པ་གཉིས་ཀའི་སྟེང་དུ་དཔལ་
རྡོ་རྗེ་སེམས་དཔའ་བསད་པའི་ཉེས་པ་དང་དེའི་རྟོག་ཚོགས་ལྷ་བཞི་བཅུ་ཞེ་གཉིས་
པོ་བསད་པའི་སྡིག་པ་འབྱུང་བས་ན་སྔ་མ་སྔ་མ་ལས་ཕྱི་མ་ཕྱི་མར་སྡིག་
པ་རྣམས་གོང་ནས་གོང་དུ་འཕེལ་བ་ཡིན། དེས་ན་སོ་ཐར་གྱི་ཉེས་བྱས་བྱང་
སེམས་ཀྱི་ཉེས་སྤྱོད་སྡོམ་པའི་ཚུལ་ཁྲིམས་སུ་འགྱུར་བ་ཡིན་པས་སོ་ཐར་གྱི་ཤམ་
ཐབས་ཟླུམ་པོར་བགོ་བར་བྱའོ་གསུངས་པ་དེ། ལེགས་པར་མ་བགོས་ན་ཉེས་
བྱས་སུ་འགྱུར་ལ། བྱང་སེམས་ཀྱི་ཉེས་སྤྱོད་སྡོམ་པ་དང་འགལ་བ་རྩ་ལྟུང་
དུ་འགྱུར་ལ། སྔགས་ཀྱི་བདེ་གཤེགས་བཀའ་འདས་ཀྱི་རྩ་བའི་ལྟུང་བར་
འགྱུར་བ་ཡིན། དེས་ན་རང་བཞིན་དང་བཅས་ལྟུང་རྣམས་དང་འགལ་བ་
229



མཁན་ཆེན་ངག་གི་དབང་པོས་མཛད།
རྣམས་ལས་ཀྱི་སྒྲིབ་པ་ཡིན་པས་དེས་གང་ལ་སྒྲིབ་ན་མཐོ་རིས་ལྷ་མིའི་གོ་
འཕང་ཐོབ་པ་ལ་སྒྲིབ་པ་ཡིན། ཉོན་མོངས་པའི་སྒྲིབ་པ་ནི་ལས་དེ་དག་ཀུན་
ནས་སློང་བར་བྱེད་པའི་ཉོན་མོངས་པ་བརྒྱད་ཁྲི་བཞི་སྟོང་དང་། དེ་དག་བསྡུ་
ན་དུག་ལྔ་དུག་གསུམ་གྱི་རྟོག་པ་དང༌། དེ་ཡང་བསྡུ་ན་ཚུལ་མིན་ཡིད་བྱེད་
ཀྱི་རྟོག་པ་གཅིག་པུར་འདུ་བ་ཡིན་ལ། དེས་གང་ལ་སྒྲིབ་ན་ཐར་པ་ཉན་རང་
གི་གོ་འཕང་ཐོབ་པ་ལ་སྒྲིབ་པ་ཡིན། ཤེས་བྱའི་སྒྲིབ་པ་ནི་འཁོར་གསུམ་བདེན་
པར་ཞེན་པའི་རྟོག་པ་དང་། བག་ཆགས་ཀྱི་སྒྲིབ་པ་ནི། མདོ་ལྟར་ན་ཤེས་བྱའི་
སྒྲིབ་པ་ཤིན་ཏུ་ཕྲ་བའི་གནས་སྐབས་དང་། སྔགས་ལྟར་ན་སྣང་གསུམ་འཕོ་
བའི་བག་ཆགས་ཞེས། སྒྲིབ་པ་ཤིན་ཏུ་ཕྲ་བ་ཡིད་ཀྱི་རང་བཞིན་ཅན་གྱི་ལུས་
ལ་བརྟེན་པའི་རགས་པ་ལུས་བསྐྱེད་པའི་རྒྱུའམ་ས་བོན་དཀར་ཆའི་བག་ཆགས་
དང་༑ རགས་པ་ངག་བསྐྱེད་པའི་རྒྱུའམ་ས་བོན་དམར་ཆའི་བག་ཆགས།
ཡིད་བསྐྱེད་པར་བྱེད་པའི་རྒྱུའམ་ས་བོན་དཀར་དམར་གཉིས་འཚོགས་པའི་ཆ་
ནག་ལམ་མམ་རླུང་གི་རྒྱུ་བ་ཤིན་ཏུ་ཕྲ་མོའི་བག་ཆགས་རྣམས་ཡིན་པས།
དེ་གཉིས་ཀས་གང་ལ་སྒྲིབ་ན་རྣམ་པ་ཐམས་ཅད་མཁྱེན་པའི་ཡེ་ཤེས་ཐོབ་
པ་ལ་སྒྲིབ་པ་ཡིན། དེ་ལྟར་སྒྲིབ་པ་དེ་རྣམས་ཀྱིས་བྱེ་བྲག་ཏུ་མཐོ་རིས་སོགས་
ལ་སྒྲིབ་པ་ཡིན། སྤྱིར་ཆོས་ཐམས་ཅད་ཀྱི་གནས་ལུགས་དེ་བཞིན་ཉིད་ལ་
སྒྲིབ་པ་ཡིན་པས། དེ་ལྟ་བུའི་གནས་ལུགས་དེ་ལ་མིང་བཏགས་ན། ཆོས་ཉིད་
དེ་བཞིན་ཉིད་དེ་ཁོ་ན་ཉིད། ཡང་དག་པའི་མཐའ། ཆོས་ཀྱི་དབྱིངས། ཆོས་
ཐམས་ཅད་ཀྱི་ཆོས་ཉིད་སྐྱོན་མེད་པ། བདེ་བར་གཤེགས་པའི་སྙིང་པོ་ལ་
སོགས་པ་ནི་མདོ་སྔགས་ཐུན་མོང་གི་མིང་ཡིན་ལ། གསང་སྔགས་ལྟར་ན།
230



༄༅། །སྙིང་ཐིག་སྔོན་འགྲོའི་ཟིན་བྲིས།
རང་བཞིན་རྣམ་དག་གི་སངས་རྒྱས། ངོ་བོ་ཡེ་དག་གི་སངས་རྒྱས། གཞི་ལྷུན་
གྲུབ་ཀྱི་སངས་རྒྱས་ཞེས། ཧེ་རུ་ཀ་གལྤ་ལས། གནས་ལུགས་ངོ་བོ་ཉིད་ཀྱི་
གཞི༑ །ལྷག་པའི་ཆོས་སྐུ་བཅིང་གྲོལ་མེད། །ཅེས་པས་སེམས་ཀྱི་བབས་སམ་
གཤིས་ཡིན་ལུགས་སམ་སྡོད་ལུགས་ལ། དབྱིངས་དང་ཡེ་ཤེས་གཉིས་སུ་
མེད་པ་ལས་དང་ཉོན་མོངས་པའི་དྲི་མ་གཤིས་ལ་ཞུགས་མ་མྱོང་བ་དཔེར་ན་ནམ་
མཁའམ་ཉི་མའི་དཀྱིལ་འཁོར་ལྟ་བུའི་རྒྱལ་བ་སྐུ་གསུམ་གྱི་ཡོན་ཏན་ཐམས་
ཅད་མ་བཙལ་ཡེ་རྫོགས་སུ་གནས་པ་གཞི་སེམས་ཅན་ཀྱི་དུས་ན་ངན་དུ་མ་
སོང་བས་ཡོན་ཏན་བྲི་བ་མེད་པ། འབྲས་བུ་སངས་རྒྱས་ཀྱི་དུས་ན་བཟང་དུ་
མ་སོང་བས་ཡོན་ཏན་འཕེལ་བ་མེད་པས་འཕེལ་འགྲིབ་དང་བྲལ་བ་གློ་བུར་
གྱི་དྲི་མ་གཤིས་སུ་མ་ཞུགས་པས་རང་གི་ངོ་བོ་ཡེ་ནས་དག་པ་ངོ་བོ་ཡེ་དག་
གི་རང་བཞིན་ཅན་ཡེ་ནས་བཅིང་གྲོལ་ལས་འདས་པའི་ཡེ་ཤེས་དེ། གནས་
ལུགས་ངོ་བོ་ཉིད་ཀྱི་གཞིའམ་ཡེ་དོན་གྱི་ཀུན་གཞི་ཞེས་བརྗོད་པ་ཡིན། དེ་ལ་
གཞི་ཞེས་པའང་རྟོགས་ན་མྱ་ངན་ལས་འདས་པའི་གཞི་ཡིན་ལ། མ་རྟོགས་
ན་འཁོར་བའི་ཆོས་ཐམས་ཅད་ཀྱི་གཞི་ཡིན་པས་ན་གཞི་ཞེས་མིང་བཏགས་
པ་ཡིན། དེ་ལྟར་ཡེ་ནས་སངས་རྒྱས་པའི་རང་བཞིན་ཅན་ཡིན་ན་སངས་རྒྱས་
གོ་མི་ཆོད་པ་ནི། བརྟག་གཉིས་ལས། སེམས་ཅན་རྣམས་ནི་སངས་རྒྱས་
ཉིད༑ །འོན་ཀྱང་གློ་བུར་དྲི་མས་བསྒྲིབས། ། ཞེས་པ་བཞིན། སངས་རྒྱས་གོ་
མི་ཆོད་པའི་རྒྱུ་ནི་གློ་བུར་གཉིས་འཛིན་འཁྲུལ་པའི་དྲི་མས་བསྒྲིབས་པ་ཡིན་པས་
ན། གློ་བུར་གྱི་དྲི་མ་དེ་ལ་དབྱེ་ན་ཉོན་མོངས་པ་བརྒྱད་ཁྲི་བཞི་སྟོང་ལ་
སོཊ་པ་ཡོད་ནའང་དེ་ཐམས་ཅད་བསྡུ་ན་ཕུང་པོ་ལྔ། དེ་ཡང་བསྡུ་ན་བློ་རྣམ་
231



མཁན་ཆེན་ངག་གི་དབང་པོས་མཛད།
པར་རྟོག་པ་བྲེང་བྲེང་པོ་འདི་ཡིན་པས་འདི་ལ་མིང་ཞིག་བཏགས་ན། འཁྲུལ་
བས་བཏགས་པའི་གཞི་ཞེས་འཁྲུལ་སྣང་འཁོར་བའི་ཆོས་ཐམས་ཅད་ཀྱི་བསྐྱེད་
བྱ་སྐྱེད་བྱེད་ཀྱི་རྒྱུ་མཚན་ཉིད་པ་ཡིན། དེས་ན་ཀུན་གཞིའི་མེ་ལོང་ལ་རྟོགས་
པའི་གཟུགས་བརྙན་འཆར་བར་བྱེད་པ་ལ། སྒྲིབ་པ་རྣམས་དག་དགོས་ཏེ།
སྒྲིབ་པ་དག་ན་རྟོགས་པ་ངང་གིས་འཆར། །ཞེས་པ་བཞིན། ལས་དང་པོ་པས་
ལས་ཀྱི་སྒྲིབ་པ་གཙོ་བོར་སྦྱང་དགོས། དེ་སྦྱོང་བར་བྱེད་པའི་ཐབས་ལ་རྒྱལ་
བ་ཐབས་མཁས་ལ་ཐུགས་རྗེ་ཆེན་པོ་དང་ལྡན་པ་དེས། སོ་སོར་ཐར་པའི་
ཕྱིར་བཅོས་ཕམ་ལྷག་སོགས་རང་རང་གི་སྐབས་ནས་བཤད་པ། བྱང་སེམས་
ཀྱི་ཕུང་པོ་གསུམ་པའི་མདོ་ཞེས། ཕྱག་འཚལ་བའི་ཕུང་པོ། སྡིག་པ་བཤགས་
པའི་ཕུང་པོ། ཡི་རང་ངམ་བསྔོ་བའི་ཕུང་པོ་ཞེས་ཕུང་པོ་གསུམ་པའི་མདོ་དང་།
ཐར་པ་ཆེན་པོ་ཕྱོགས་སུ་རྒྱས་པའི་བཤགས་ཆོག་ལ་སོགས་པ། མདོར་ན་
དཀར་པོ་དགེ་བའི་ལས་སྒྲུབ་པ་ཐམས་ཅད་སྡིག་པ་བཤགས་པའི་ཐབས་ཁོ་ན་
ཡིན་པས། སོ་ཐར་གྱི་བཤགས་པ་མཚན་ཉིད་པས་རང་སའི་ལྟུང་བ་ཐམས་
ཅད་དག་སྟེ་རྒྱུ་ལྟུང་བ་དང་རྣམ་སྨིན་ལྟུང་བ་གཉིས་ཀ་ལས་ལྡང་ནུས་ལ། བྱང་
ཆུབ་སེམས་དཔའི་ལྟུང་བ་རྣམས་སོ་ཐར་གྱི་བཤགས་པས་མི་འདག་ལ། བྱང་
སེམས་དང་སྔགས་ཀྱི་བཤགས་པས་རང་སའི་རྒྱུ་ལྟུང་བ་དང་རྣམ་སྨིན་ལྟུང་བ་
གཉིས་ཀ་ལས་ལྡང་བར་མ་ཟད། འོག་མ་དག་གི་རྣམ་སྨིན་གྱི་ལྟུང་བ་ལས་
ཀྱང་ལྡང་ནུས་པ་ཡིན་པས་ན། མདོ་སྔགས་ཀྱི་སྡིག་པ་བཤགས་པའི་ཐབས་
དུ་མ་ལས་བླ་མ་རྡོ་རྗེ་སེམས་དཔའི་བསྒོམ་བཟླས་འདི་ཁྱད་པར་དུ་འཕགས་པ་
ཡིན་ཏེ། རྡོ་རྗེ་སེམས་དཔས་སྔོན་སློབ་པ་ལམ་གྱི་གནས་སྐབས་སུ། མ་འོངས་
232



༄༅། །སྙིང་ཐིག་སྔོན་འགྲོའི་ཟིན་བྲིས།
པ་ན་བདག་གི་མཚན་ཙམ་འཛིན་པ་ཐམས་ཅད་ཀྱི་སྡིག་ལྟུང་ཐམས་ཅད་དག་
པ་ཞིག་འོང་བར་ཤོག དེ་ལྟར་མ་ཡིན་ན་བདག་འཚང་མི་རྒྱ་བར་ཤོག་ཅེས།
བསོད་ནམས་དང་ཡེ་ཤེས་ཀྱི་ཚོགས་དཔག་ཏུ་མེད་པ་བསགས་ཤིང་སྨོན་ལམ་
བཏབ་པས་སྨོན་ལམ་ཐམས་ཅད་ཡོངས་སུ་འགྲུབ་ནས་བླ་མ་རྡོ་རྗེ་སེམས་
དཔར་སངས་རྒྱས་པ་ཡིན་པས་ན། ཕྱོགས་བཅུའི་སངས་རྒྱས་རེ་རེའི་མདུན་
དུ་ཕྱིན་ནས་བཤགས་པའི་ཐབས་འབད་པ་བས། དཀྱིལ་འཁོར་ཐམས་ཅད་
ཀྱི་སྤྲོ་དང་སྡུད་པའི་བྱེད་པོ་བླ་མ་དང་རྡོ་རྗེ་སེམས་དཔའ་གཉིས་སུ་མེད་པར་
བསྒོམ་ནས་བཤགས་པ་བྱས་ན། སྔ་མ་ལས་ཁྱད་པར་དུ་གྱུར་བ་ཡིན་པས་
ན༑ སྐབས་འདིར་ཀུན་འདུས་ནོར་བུའི་ལུགས་སུ་བསྒོམ་པ་ཡིན་པས་ན། དེ་
ལ་བཤགས་པ་ཐམས་ཅད་གཉེན་པོ་སྟོབས་བཞིའི་བཤགས་པ་ཚང་དགོས་
ཏེ༑ ཞི་བ་ལྷས། སྦྱང་བྱ་སྡིག་པའི་སྒོ་དྲུག་ནི། །སྦྱོང་བྱེད་གཉེན་པོ་སྟོབས་
བཞིས་སྦྱངས། །སྦྱངས་ཚུལ་དམ་པ་གསུམ་ལྡན་པས། །ཞེས་གསུངས་པ་
བཞིན༑ དང་པོ་སྡིག་པ་བཤགས་པའི་རྟེན་ནམ་ཡུལ་ནི་སོ་ཐར་གྱི་མཁན་
སློབ་དགེ་འདུན་དང་བཅས་པའམ། བྱང་སེམས་ཀྱི་བླ་མ་དགེ་བའི་བཤེས་
གཉེན་ནམ། གྲོགས་ཚངས་པ་མཚུངས་པར་སྤྱོད་པའམ། ལྟུང་བཤགས་ཀྱི་
སངས་རྒྱས་སུམ་ཅུ་སོ་ལྔ་དང་། ཐར་པ་ཆེན་པོའི་ཕྱོགས་བཅུའི་སངས་རྒྱས་
སོགས་ཡིན་ལ། གསང་སྔགས་ཀྱི་བླ་མ་དང་དཀྱིལ་འཁོར་གྱི་ལྷ་ཚོགས་རྣམས་
ཡིན༑ སྐབས་འདིར་བླ་མ་རྡོ་རྗེ་སེམས་དཔའ་ཡིན་ཏེ། དེ་ཡང་རྟེན་གྱི་སྟོབས་
ལ་༑ ཕྱི་ཡི་རྟེན་གྱི་སྟོབས་དང༌། ནང་གི་རྟེན་གྱི་སྟོབས་གཉིས་ཡོད། ཕྱིའི་
རྟེན་གྱི་སྟོབས་ནི། སྐབས་འདིར་བླ་མ་རྡོ་རྗེ་སེམས་དཔའ་བསྒོམ་པ་ཡིན།
233



མཁན་ཆེན་ངག་གི་དབང་པོས་མཛད།
ནང་གི་རྟེན་གྱི་སྟོབས་ནི། སྐྱབས་འགྲོ་དང་བྱང་ཆུབ་མཆོག་ཏུ་སེམས་བསྐྱེད་
པ་དང་ཁྱད་པར་སྙིང་རྗེ་ཆེན་པོ་བསྐྱེད་པ་ཡིན་པས་སྐབས་འདིར་ཀུན་སློང་
བཅོས་པ་གལ་ཆེ། དེ་ལྟར་ཕྱི་རྟེན་གྱི་སྟོབས་ཀྱི་ངོ་བོ་དད་པ་ཡིན་ལ། སུན་
འབྱིན་པའི་སྟོབས་ཀྱི་ངོ་བོ་འགྱོད་པ་ཡིན། སོར་ཆུད་པའི་སྟོབས་ཀྱི་ངོ་བོ་ཕྱིན་
ཆད་སྡོམ་སེམས་ཡིན། གཉེན་པོ་ཀུན་སྤྱོད་ཀྱི་སྟོབས་ཀྱི་གཉེན་པོའི་ངོ་བོ་
ཆོས་ལ་དོན་གཉེར་གྱི་འདུན་པ་བསྐྱེད་པ་ཡིན། དེ་ལ་དང་པོ་རྟེན་གྱི་སྟོབས་
བསྒོམ་པའི་དུས་འདིར། རང་ལུས་ལྷར་གསལ་བའི་སྤྱི་བོ་དང་། རང་ལུས་
འཛིན་མེད་ཀྱི་སྤྱི་བོར་བསྒོམ་པ་སོགས་ཡོད་ཀྱང་། སྐབས་འདིར་བདག་ལས་
ངན་པོ། སྡིག་རྒན་པོ། ཕུང་རྒན་པོའི་སྤྱི་བོའི་སྤུ་འཁྱིལ་གྱི་ཁར་ཟུག་པའི་
པདྨའི་ཡུ་བ་སོར་བཞི་པ་མེ་ཏོག་པདྨ་དཀར་པོ་འདབ་མ་འབུམ་ཕྲག་བརྡལ་བ་
ཟེའུ་འབྲུ་དམར་སེར་གྱེས་པའི་སུམ་ཆ་གཉིས་ནོན་པའི་ཟླ་བའི་དཀྱིལ་འཁོར་
ཆ་ཤས་ཡོངས་སུ་རྫོགས་པའི་སྟེང་དུ་ངོ་བོ་མཚུངས་མེད་ཐུགས་རྗེ་གཏེར་
མཛོད་དཔལ་ལྡན་རྩ་བའི་བླ་མ་ཡིན་པ་ལ་རྣམ་པ་ཡི་གེ་ཧཱུྃ་ཡིག་དཀར་པོ་ཚོན་
གང་བ་ཞིག་ལ་སེམས་བཟུང་སྟེ་ཧཱུྃ་དེ་ཡང་རང་གི་ཁ་བལྟ་ཕྱོགས་སུ་བྲང་གཏད་
པར་བསྒོམ་ནས་དེ་བླ་མ་སངས་རྒྱས་སུ་ཤེས་པ་ལ་སོགས་པ་ལྔའི་སྒོ་ནས་
གསོལ་བ་དུང་དུང་བ་ཞིག་བཏབ་པས་བླ་མའི་ཐུགས་སྙིང་རྗེ་ཆེན་པོས་མ་
བཟོད་ནས་བདེ་བ་ཆེན་པོའི་ངོ་བོར་ཧཱུྃ་ཡིག་དེ་འགུལ་བ་ལྟར་གྱུར་ནས་ཆུ་
ལས་ཉ་ལྡང་བའི་ཚུལ་གྱིས་བླ་མ་རྡོ་རྗེ་སེམས་དཔའ་གངས་ཀྱི་རི་བོ་ལ་ཉིན་བྱེད་
འབུམ་གྱི་གཟི་བྱིན་གྱིས་འཁྱུད་པ་ལྟ་བུ་སོགས་ནི་གོ་སླའོ། །དེ་ལྟར་མི་
ལས་འདས་པའི་སྤྱན་གྱིས་ནི་གཟིགས། མི་ལས་འདས་པའི་སྙན་གྱིས་ནི་
234



༄༅། །སྙིང་ཐིག་སྔོན་འགྲོའི་ཟིན་བྲིས།
གསན༑ མི་ལས་འདས་པའི་རྣམ་པ་ཐམས་ཅད་མཁྱེན་པའི་ཐུགས་ཀྱིས་
དགོངས་ཤིང་བདག་ལ་ཞལ་གྱིས་ཕྱོགས། སྙན་གྱིས་གསན། ཐུགས་ཀྱིས་
དགོངས་པར་བསམ་སྟེ། དེ་ཡང་བླ་མ་རྡོ་རྗེ་སེམས་དཔའ་དེ་ཐུགས་མ་དགྱེས་
དགྱེས་གྱུར་ནས་ཞལ་ངོ་ནག་ཏིང་ངེ་བཞུགས་པར་བསམ་པ་ཡིན། དེ་ནས་དེ་
ལ་ཡིད་ཁྱེད་ཤེས་ཀྱི་དད་པ་བསྐྱེད་པ་དང་བྱང་ཆུབ་མཆོག་ཏུ་སེམས་བསྐྱེད་པ་
གཉིས་ཀ་གལ་ཆེ་ཤོས་ཡིན་པས་ཕྱིའི་རྟེན་གྱི་སྟོབས་ལས་ནང་གི་རྟེན་གྱི་
སྟོབས་དད་པ་དང་སྐྱབས་སུ་འགྲོ་བ་སེམས་བསྐྱེད་པ་གཙོ་ཆེ་བས་འབད་དེ་
བསྐྱེད་དགོས། དེ་ནས་སུན་འབྱིན་པའི་སྟོབས་ལ་སྦྱང་བྱ་སྡིག་པའི་སྒོ་དྲུག་པོ་
ཡིན་ཏེ། དང་པོ་དུས་ཀྱི་སྒོ་འཁོར་བ་ཐོག་མ་མེད་པ་ནས་དུས་ཉི་མ་དེ་རིང་གི་
བར་དུ་བསགས་པའི་སྡིག་པ་དང་ཚེ་འདིར་རང་བཞིན་དང་བཅས་ལྟུང་གི་
སྡིག་པ་རང་གི་ཡིད་ལ་དྲན་པ་ལོ་འདི་དང་། ཟླ་བ་འདི་དང་། ཉི་མ་འདི་དང༌།
དུས་ཚོད་འདི་ལ་སྡིག་པ་འདི་ལྟ་བུ་བདག་གིས་བགྱིས་པ། གཞན་ལ་བགྱིད་
དུ་སྩལ་བ། བགྱིས་པ་ལ་རྗེས་སུ་ཡི་རང་བྱས་པའི་སྡིག་པ་དེ་དག་ཐམས་ཅད་
སེམས་ཀྱི་སྒོ་ནས་མི་གསང་། ལུས་ཀྱི་སྒོ་ནས་མི་འཆབ། ངག་གི་སྒོ་ནས་
མཐོལ་ལོ་བཤགས་སོ་ཞེས་བཤགས་དགོས། དེ་ཡང་རང་གིས་ཉེས་པ་བྱས་
པ་དེ་སུས་མ་མཐོང་བས་རྒྱལ་བ་སྲས་བཅས་ཀྱིས་ཀྱང་མི་གཟིགས་སྙམ་ན་མ་
ཡིན་ཏེ། མ་མཐོང་བཞིན་དུ་སྡིག་པ་བྱེད་ནའང་། །ལྷ་དང་རྣལ་འབྱོར་ཅན་
གྱི་དྲང་སྲོང་གི། །རྣམ་དག་མིག་གིས་མི་མཐོང་མི་སྲིད་དོ། །ཞེས་པའམ། ཨ་
བུས། རྟོག་ངན་དུག་རོ་ཁོང་དུ་སྦས་ཀྱང་། །འཆི་ཁ་ཚུན་ཆད་མི་མངོན་མི་
སྲིད༑ །ཅེས་པ་བཞིན་དུ། རྒྱལ་བ་སྲས་དང་བཅས་པས་དཔེར་ན་ལོང་བ་
235



མཁན་ཆེན་ངག་གི་དབང་པོས་མཛད།
ཞིག་གི་མཐའ་མིག་ཅན་བརྒྱས་བསྐོར་བ་བཞིན་མི་མཐོང་བ་དང་མི་གཟིགས་
པ་མི་སྲིད་པས། རང་གི་ཡིད་ལ་དྲན་པ་ཐམས་ཅད་དངོས་སུ་བརྗོད་དེ་ངོ་ཚ་
འཇིགས་སྐྲག་འགྱོད་པ་དང་བཅས་པའི་སྒོ་ནས་བཤགས། མི་དྲན་པ་རྣམས་
ནི་རྒྱལ་བ་སྲས་དང་བཅས་པའི་རྣམ་པ་ཐམས་ཅད་མཁྱེན་པའི་ཡེ་ཤེས་ཀྱི་
གཟིགས་པའི་ཡུལ་དུ་གྱུར་པའི་སྡིག་པ་ཐམས་ཅད་དང་། གཉིས་པ་ཀུན་
སློང་གི་སྒོ་ལས་དེ་ཀུན་ནས་སློང་བྱེད་འདོད་ཆགས་དང་ཞེ་སྡང་དང་གཏི་མུག་
གསུམ་གྱིས་ཀུན་ནས་བསླངས་པའི་སྡིག་པ་ཐམས་ཅད་དང༌། གསུམ་པ་
འགྲིམ་པའི་སྒོའམ་བསགས་པའི་སྒོ་ལུས་ངག་ཡིད་གསུམ་གྱི་སྡིག་པ་མི་དགེ་
བ་བསགས་པ་ཐམས་ཅད་དང༌། བཞི་པ་ངོ་བོའི་སྒོ་རང་བཞིན་གྱི་སྡིག་པ་
མི་དགེ་བ་བཅུ་དང་། མཚམས་མེད་པ་ལྔ་ལ་སོགས་པ་དང༌། བཅས་པའི་
ལྟུང་བ་ཕྱི་སོ་ཐར་དང་། ནང་བྱང་སེམས། གསང་བ་རིག་འཛིན་སྔགས་ཀྱི་
སྡོམ་པ་དང་འགལ་བ་ཐམས་ཅད། ལྔ་པ་ཡུལ་གྱི་སྒོ། སྲིད་པ་འཁོར་བ་དང་།
ཞི་བ་མྱ་ངན་ལས་འདས་པའི་ཡུལ་གཉིས་ལ་བརྟེན་ནས་བསགས་པའི་སྡིག་
པ་ཐམས་ཅད། དྲུག་པ་བྱེད་ལས་ཀྱི་སྒོ་ཚེ་འདིར་ཚེ་ཐུང་། ནད་མང་། ནོར་
དབུལ༑ དགྲས་འཇིགས་པ་སོགས་དང་། ཕྱི་མ་ངན་སོང་ངན་འགྲོ་མུ་མཐའ་
མེད་པར་འཁྱམས་པ་ལ་སོགས་པའི་རྒྱུ་སྡིག་ལྟུང་ཐམས་ཅད་ལ་དུག་དྲག་པོ་
ཁོང་དུ་སོང་བ་ལྟ་བུའི་གནོང་འགྱོད་དྲག་པོ་དང་བཅས་ཏེ་བླ་མ་རྡོ་རྗེ་སེམས་དཔའ་
ཁྱེད་ཀྱིས་བདག་ལ་སྤྱན་གྱིས་གཟིགས། སྙན་གྱིས་གསོན། ཐུགས་
ཀྱིས་དགོངས་དང་། ཁྱེད་ལ་དེ་རིང་ལེགས་པོ་ཞིག་ཞུ་རྒྱུ་མེད་དེ། བདག་གིས་
ཐོག་མ་མེད་པ་ནས་ད་ལྟ་ལ་ཐུག་གི་བར་དུ་བསགས་པའི་སྡིག་པ་ཐམས་ཅད་
236



༄༅། །སྙིང་ཐིག་སྔོན་འགྲོའི་ཟིན་བྲིས།
ཁྱོད་ཀྱི་སྤྱན་སྔར་མི་འཆབ་མི་སྦེད་མཐོལ་ལོ་བཤགས་སོ་གནོང་ངོ་འགྱོད་དོ་
སྙམ་དུ་བཤགས་ཏེ་བདག་གི་སྡིག་པ་དེ། དུས་ད་ལྟ་ཉིད། མྱུར་བ་ཉིད།
འདུག་ས་འདི་རུ། གདན་ས་འདི་རུ་དག་པ་ཁྱེད་མཁྱེན་སྙམ་སྟེ་ཉག་བསྡུངས་
ཏེ་བཤགས་དགོས་ཏེ། དཔེར་ན་བདག་ལ་མི་གཅིག་གིས་ཊོ་ཕྱེད་ལྟ་བུའི་
དངོས་པོ་ཕྲན་བུ་རེ་དགོས་པ་ལ་ཉག་བརྡུངས་ཏེ་བསྙག་པ་ཡིན་ན། སྡིག་པ་
དག་པ་ལ་ཉག་བརྡུངས་ཏེ་བཤགས་ཅིའི་ཕྱིར་མི་དགོས། གསུམ་པ་སོར་
ཆུད་པའི་སྟོབས་ནི། དཔེར་ན་ར་བ་སོགས་སྔར་ཞིག་པ་ཕྱིས་སོར་ཆུད་པ་
དང་མཚུངས་པར་སོ་བྱང་སྔགས་གསུམ་གྱི་སྡོམ་པ་ཞིག་རལ་དུ་གྱུར་པ་ཕྱིས་
བཤགས་པས་སོར་ཆུད་ནས་ཕྱིན་ཆད་སྲོག་ལ་བབས་ཀྱང་མི་བྱེད་སྙམ་པའི་
དམ་བཅའ་བ་ཡིན། དེ་ཡང་རང་རེ་རྣམས་ཀྱིས་སོ་བྱང་སྔགས་གསུམ་གྱི་
སྡོམ་པ་ཐམས་ཅད་བླངས་ཚར་བས་སེབ་སེལ་བྱེད་རྒྱུ་མེད་ཀྱང༌། འོན་ཀྱང་
ཕྱིན་ཆད་མི་བགྱིད་དོ་སྙམ་པའི་ཁ་ཆེན་པོ་རེ་གྲགས་པས་ཅི་ཡང་མི་འོང་བས་
ད་ལྟའི་དུས་ཀྱི་བླ་མ་དང་སེར་མོ་བ་རྣམས་ཀྱིས་ལྟུང་བཤགས་ཀྱི་མི་འཆབ་
བོ༑ །མི་སྦེད་དོ། །སླན་ཆད་ཀྱང་གཅོད་ཅིང་སྡོམ་པར་བགྱིད་ལགས་སོ། །
ཞེས་ཁ་ནས་འདོན་ཞོར་དུ་མི་དགེ་བ་ཤ་སྟག་སྒྲུབ་འདུག་པ་འདི་ལྟ་བུ་ཡིན་
པས༑ དེས་ན་དང་པོ་སྲོག་གཅོད་ལྟ་བུ་གཅིག་པུ་ལའང་རང་གིས་མི་སོད་
རྒྱུ་རྣམས་མི་གསོད་ཅེས་དམ་བཅས་ན་སྲོག་གཅོད་སྤངས་པའི་ཚུལ་ཁྲིམས་དང་
ལྡན་ཅིང་ཕན་ཡོན་ཐོབ་པ་ཡིན་ལ། དེ་ལྟར་དམ་མ་བཅས་ན་རང་བཞིན་
གྱིས་སྡིག་པ་མེད་པ་ཙམ་ལས་སྲོག་གཅོད་སྤངས་པའི་བསོད་ནམས་ཐོབ་རྒྱུ་མེད་
པས་དེས་ན། ཁྱིམ་པ་ཕོ་མོ་ཡིན་ནའང་རང་གིས་ མི་སོད་རྒྱུ་སེངྒེ་དང་འབྲུག་
237



མཁན་ཆེན་ངག་གི་དབང་པོས་མཛད།
དང་གླང་ཆེན་ལ་སོགས་མི་གསོད་ཅེས་དམ་བཅས་ན་བསོད་ནམས་ཐོབ་པ་
ཡིན་པས། དེ་ལྟར་རབ་ཏུ་བྱུང་བ་རྣམས་ཀྱིས་ཀྱང་དང་པོ་ངས་སྲོག་དམར་
པོ་འདི་ལ་བབ་ཀྱང་སེངྒེ་མི་གསོད། དེ་ལྟ་བུའི་དམ་བཅའ་དེ་སྲོག་ལ་བབ་
ཀྱང་མི་གཏོང་སྙམ་པའི་དམ་བཅའི་ལྕགས་ཀྱུ་གཉིས་པས་ཟིན་པ་རེ་བྱ། ཡང་
སེམས་ཅན་རེ་རེ་ནས་དེ་བཞིན་སྲོག་གཅོད་སྤངས་པའི་དམ་བཅའི་ལྕགས་ཀྱུ་
གཉིས་པ་རེས་ཟིན་པར་བྱ། དེ་བཞིན་མ་བྱིན་ལེན་པ་སོགས་ནས་མི་དགེ་
ལྷག་མ་དགུ་པོ་རེ་རེ་བཞིན་མི་བྱེད་སྙམ་པའི་དམ་བཅའ་དང༌། དེ་ལྟ་བུའི་
དམ་བཅའ་དེ་ངའི་ཤ་འདི་མཐེབ་བཏོག་བྱས་ནས་བསད་སོང་ན་གཏོང་རེ་ཤི་
སྙམ་པའི་དམ་བཅའི་ལྕགས་ཀྱུ་གཉིས་པ་རེས་ཟིན་པར་བྱ། དེ་བཞིན་དུ་
མཚམས་མེད་ལྔ་པོ་མི་བྱེད་སྙམ་པའི་དམ་བཅའ་ལྔ། ཉེ་བའི་མཚམས་མེད་
ལྔ་པོ་མི་བྱེད་སྙམ་པའི་དམ་བཅའ་ལྔ། ལྕི་བ་བཞི་པོ་མི་བྱེད་སྙམ་པའི་དམ་
བཅའ་བཞི། ལྕི་བ་བཞི་ནི། མཁས་པའི་གྲལ་གོང་ལྕི། སྔགས་པའི་ནོར་ལྕི།
དགེ་སློང་གི་ཕྱག་ལྕི། སྒྲུབ་པ་པོའི་ཟས་ལྕི་ཞེས་པས་རང་བཞིན་དུ་སྒྲུབ་པ་
པོ་ཡིན་ཚད་ཀྱི་ཟས་མ་ཡིན་ཀྱང་ཟས་འདིས་ཟླ་བ་འདི་ཙམ་དུ་བདག་གིས་
སྒྲུབ་པ་བྱེད་སྙམ་པའི་བློའི་འཕེན་པ་བཏང་སྟེ་སྒྲུབ་པ་པོ་ཟས་དཀོན་པའི་གང་
ཟག་གི་ཟས་དེ་ཟོས་ཏེ་དེ་ལྟར་བློ་འཕེན་པའི་དུས་ལ་ཟས་ཀྱིས་ མི་འདེང་བར་
བྱེད་པའི་རྐྱེན་དུ་གྱུར་པ་ཡིན་ནོ། །ལོག་པ་བརྒྱད་ནི། དཀར་ནག་ཕྱོགས་ལ་
སྨད་དང་བསྟོད། །དགེ་བ་ཅན་གྱི་ཚོགས་བཅག་དང་། །དད་པ་ཅན་གྱི་ཐུགས་
དཀྲུགས་པ། །བླ་མ་ལྷ་དང་མཆེད་ལྕམ་སྤངས། །དཀྱིལ་འཁོར་གཉེན་པོ་
དྲལ་ཏེ་བརྒྱད། །ཅེས་པས། དཀར་པོ་དགེ་བའི་ཕྱོགས་ལ་སྨད་པ་དང༌།
238



༄༅། །སྙིང་ཐིག་སྔོན་འགྲོའི་ཟིན་བྲིས།
ནག་པོ་སྡིག་པའི་ཕྱོགས་ལ་བསྟོད་པ་དང་། དགེ་བ་ཅན་གྱི་ཚོགས་བསགས་
པ་ལ་བར་དུ་གཅོད་ཅིང་ཚོགས་བཅག་པ་དང་། དད་པ་ཅན་དགེ་བ་བསྒོམ་
པ་རྣམས་ལ་མི་སྙན་པ་བརྗོད་ནས་ཐུགས་དཀྲུགས་པ་དང༌། ཕྱི་མ་བཞི་ནི་
གསང་སྔགས་རྡོ་རྗེ་ཐེག་པའི་དཀྱིལ་འཁོར་ཞལ་ཕྱེས་ནས་དེའི་ཚོགས་གྲལ་ལ་
འཐབ་མོ་དང་ངན་ཤགས་དང་རྩོད་པ་བྱས་པས་བླ་མ་དང་ལྷ་དང་མཆེད་ལྕམ་
དང༌༑ དཀྱིལ་འཁོར་གཉེན་པོ་བྲལ་བ་སྟེ་བཞི་པོ་འབྱུང་བ་ཡིན། དེ་ལྟར་ལོག་
པ་བརྒྱད་ལ་མི་བྱེད་སྙམ་པའི་དམ་བཅའ་བརྒྱད། དེ་ནས་ཕྱི་སོ་སོར་ཐར་པའི་
སྤངས་པའི་བསླབ་བྱ་དང་པོ་དགེ་བསྙེན་གྱི་རྩ་བཞི་ཆང་ལྔ་པོ་ལ་མི་བྱེད་སྙམ་
པའི་དམ་བཅའ་ལྔ། དགེ་ཚུལ་གྱི་རགས་པ་བཅུ་ཞིབ་མོ་སུམ་བཅུ་པོ་རྣམས་
དང་འགལ་བར་མི་བྱེད་པའི་དམ་བཅའ་རེ་རེ། དགེ་སློང་གི་དང་པོ་རྩ་བའི་
ཕམ་པ་བཞི་པོ་ཡང་སྲོག་ལ་བབ་ཀྱང་འགལ་བར་མི་བྱེད་སྙམ་པའི་དམ་བཅའ་
བཞི༑ དེ་ནས་ལྷག་མ་བཅུ་གསུམ་པོ་ལ་མི་བྱེད་སྙམ་པའི་དམ་བཅའ་བཅུ་
གསུམ༑ སྤང་ལྟུང་སུམ་ཅུ་དང་། ལྟུང་བྱེད་འབའ་ཞིག་པ་དགུ་བཅུ་དང༌།
སོར་བཤགས་བཞི། ཉེས་བྱས་བརྒྱ་དང་བཅུ་གཉིས་པོ་རྣམས་རེ་རེ་ནས་
འགལ་བར་མི་བྱེད་སྙམ་པའི་དམ་བཅའི་ལྕགས་ཀྱུ་གཉིས་རེས་ཟིན་པར་བྱ།
དེ་ནས་བྱང་ཆུབ་སེམས་དཔའི་ཟབ་མོ་ལྟ་སྲོལ་གྱི་རྩ་ལྟུང་བཅོ་བརྒྱད། སྨོན་
འཇུག་གི་བསླབ་བྱ་གཉིས་དང་ཉི་ཤུ། ཉེས་བྱས་བརྒྱད་ཅུ་པོ་རྣམས་ལ་དེ་དང་
དེར་འགལ་བར་མི་བྱེད་སྙམ་པའི་དམ་བཅའ་ཉི་ཤུ། རྒྱ་ཆེན་སྤྱོད་པའི་སྲོལ་
གྱི༔ ཀུན་སློང་བཞི། སྦྱོར་བ་བརྒྱད། ཉེས་བྱས་བཞི་བཅུ་ཞེ་དྲུག་པོ་རྣམས་
ལ་དམ་བཅའ་རེ་རེ། སྔགས་ཀྱི་བརྟུལ་ཞུགས་ཉེར་ལྔ། ཐུན་མོང་ཕྱི་ནང་གི་
239



མཁན་ཆེན་ངག་གི་དབང་པོས་མཛད།
རིགས་ལྔའི་སྡོམ་པ་ཕྱི་ནང་གཉིས། རྩ་ལྟུང་བཅུ་བཞི། ཡན་ལག་གི་སྦོམ་
པོ་བརྒྱད། རྫོགས་པ་ཆེན་པོ་རྩ་བའི་དམ་ཚིག་ཉེར་བདུན། ཡན་ལག་ཉེར་
ལྔ༑ མེད་ཕྱལ་གཅིག་པུ་ལྷུན་གྱིས་གྲུབ་པའི་དམ་ཚིག་བཞི་ལ། འགལ་བར་
མི་བྱེད་སྙམ་པའི་དམ་བཅའ་རེ་རེ་དང་། དེ་ལྟ་བུའི་དམ་བཅའ་དེ་སྲོག་ལ་བབ་
ཀྱང་མི་བྱེད་སྙམ་པའི་དམ་བཅའི་ལྕགས་ཀྱུ་གཉིས་པ་རེ་ཟིན་པར་བྱ་དགོས།
དེ་ལྟར་རང་གིས་བསྲུང་ནུས་པ་རྣམས་ལ་མི་བྱེད་སྙམ་པའི་དམ་བཅའ་དང་།
མི་ནུས་པ་རྣམས་ལ་འདི་དང་འདི་ངས་བསྲུང་ཅི་ནུས་སུ་བསྲུང་བ་ཡིན་ན་བླ་མ་
རྡོ་རྗེ་སེམས་དཔའ་ཁྱེད་ཀྱིས་བདག་གི་རྒྱུད་ཡོངས་སུ་དག་པར་བྱིན་གྱིས་
བརླབ་ཏུ་གསོལ་སྙམ་པའི་སྒོ་ནས། དམ་བཅའ་རེ་བྱས་ན་རྒྱུད་ཇེ་དག་ཇེ་དག་
ཏུ་འགྲོ་བ་ཡིན། དེ་ལྟར་མ་ཡིན་པར་སྤོམ་ཡོར་ཙམ་དུ་སླན་ཆད་ཀྱང་གཅོད་
ཅིང་སྡོམ་པར་བགྱིད་ལགས་སོ། །ཞེས་བརྗོད་པ་ཙམ་གྱིས་ཅི་ཡང་མི་འོང་།
གཉེན་པོ་ཀུན་སྤྱོད་ཀྱི་སྟོབས་ནི་མི་དགེ་བའི་གཉེན་པོར་འགྲོ་བའི་དགེ་བ་
ཐམས་ཅད་ཡིན་ཀྱང་སྐབས་འདིར་བདུད་རྩི་འབེབ་སྦྱོང་གི་དམིགས་པ་རྣམས་
ཡིན༑ བདག་དོན་ཆོས་སྐུའི་བཟླས་པའི་དུས་སུ་ཡུལ་གོང་མ་རྣམས་ལ་ཡིད་
ཆེས་ཀྱི་དད་པ་ཁྱད་པར་བསྐྱེད་དེ། དེ་ནས་འོད་ཟེར་སྤྲོ་བ་ཡིན། གཞན་དོན་
གཟུགས་སྐུའི་བཟླས་པའི་དུས་སུ་མར་སེམས་ཅན་ལ་མར་ཤེས་དྲིན་དྲན་
སོགས་བསྒོམ་ནས་སྙིང་རྗེ་དྲག་པོ་ཤས་མི་བཟོད་པ་བསྐྱེད་དེ་འོད་ཟེར་སྤྲོ་བསྡུ་
བྱེད་པ་ཡིན།
240



༄༅། །སྙིང་ཐིག་སྔོན་འགྲོའི་ཟིན་བྲིས།
བཞི་པ་མཎྜལ།
དེ་ལྟར་འགལ་རྐྱེན་སྡིག་སྒྲིབ་དག་པས་མི་ཆོག་གི་མཐུན་རྐྱེན་ཚོགས་བསགས་
དགོས་ཏེ་རྒྱུ་མཚན་ཉིད་ཐེག་པའི་ལམ་གྱི་བསྐལ་པ་གྲངས་མེད་གཅིག་གི་
བར་དུ་བསགས་སྦྱངས་གཉིས་སྔོན་དུ་སོང་ནས་གཟོད་མཐོང་ལམ་ཆོས་ཉིད་ཀྱི་
བདེན་པ་མཐོང་དགོས་པ་བཞིན། འདིར་ཡང་ཟབ་མོའི་ལམ་གྱི་རྟོགས་
པ་ཁྱད་པར་ཅན་རྒྱུད་ལ་སྐྱེད་པ་ལ་བསགས་སྦྱངས་གཉིས་ཀ་ཚང་དགོས།
སྡིག་པ་སྦྱང་ཚུལ་རྡོར་སེམས་སྐབས་ནས་སོང་ཟིན་ལ། ཚོགས་བསགས་པ་
ལ༑ རྒྱལ་སྲས་བྱང་ཆུབ་སེམས་དཔའི་སྤྱོད་པ་རྒྱ་མཚོ་ལྟ་བུ་ཞིག་ཡོད་ཀྱང་།
འདིར་སྣང་བཅས་བསོད་ནམས་ཀྱི་ཚོགས་དང་སྣང་མེད་ཡེ་ཤེས་ཀྱི་ཚོགས་གཉིས་
ལས་༑ སྣང་བཅས་བསོད་ནམས་ཀྱི་ཚོགས་ནི། སྦྱིན་པ་ནས་བསམ་གཏན་
གྱི་བར་གྱི་ཐབས་སྤྱོད་པའི་ཕྱོགས་ལྔ། ཤེས་རབ་ནི་ཡེ་ཤེས་ཀྱི་ཚོགས་ཡིན་ལ།
དེ་ཡང་ཚོགས་གཉིས་པོ་དེས་འབྲས་བུ་སྐུ་གཉིས་པོ་དེ་ཐོབ་པའི་ཐབས་ལ་
གསར་མ་ལྟར་ན་སྣང་བཅས་བསོད་ནམས་ཀྱི་ཚོགས་ཀྱིས་ཉེར་ལེན་གྱི་རྒྱུ་བྱས་
སྣང་མེད་ཡེ་ཤེས་ཀྱི་ཚོགས་ཀྱིས་ལྷན་ཅིག་བྱེད་པའི་རྐྱེན་བྱས་ནས་སངས་
རྒྱས་གཟུགས་ཀྱི་སྐུ་ཐོབ་ལ། སྣང་མེད་ཡེ་ཤེས་ཀྱི་ཚོགས་ཀྱིས་ཉེར་ལེན་
གྱི་རྒྱུ་བྱས་ཤིང་སྣང་བཅས་བསོད་ནམས་ཀྱི་ཚོགས་ཀྱིས་ལྷན་ཅིག་བྱེད་པའི་
རྐྱེན་བྱས་ནས་མཐར་ཐུག་སངས་རྒྱས་ཆོས་ཀྱི་སྐུ་ཐོབ་པར་བཞེད་ལ། རྙིང་
མ་ལྟར་ན་ངོ་བོ་ཡེ་དག་གི་སངས་རྒྱས་རྒྱལ་བ་སྐུ་གསུམ་གྱི་ཡོན་ཏན་ཐམས་ཅད་
241



མཁན་ཆེན་ངག་གི་དབང་པོས་མཛད། །
མ་བཙལ་ཡེ་རྫོགས་སུ་གནས་ཀྱང་ལམ་ཚོགས་གཉིས་ཀྱི་རྐྱེན་ལ་མ་ལྟོས་
ན་མངོན་དུ་མི་འགྱུར་བས་དཔེ ར་ན་ནམ་མཁར་ཉི་མའི་དཀྱིལ་འཁོར་ལ་
འོད་ཟེར་རང་ཆས་སུ་གནས་ཀྱང་སྤྲིན་གྱིས་བསྒྲིབས་ནས་མི་སྣང་བ་ལ་སྤྲིན་
སེལ་བའི་རྒྱུར་རླུང་ལངས་དགོས་ལ་སྤྲིན་སེལ་བའི་རྒྱུ་ཡིན་ཀྱང་ཉི་མའི་སྐྱེད་
བྱེད་ཀྱི་རྒྱུ་མཚན་ཉིད་པ་མ་ཡིན་པ་བཞིན། ཚོགས་གཉིས་མ་བསགས་ན་མཐར་
འབྲས་སྐུ་གཉིས་མི་ཐོབ་ལ་ཚོགས་གཉིས་པོ་དེ་སྐུ་གཉིས་བསྐྱེད་པའི་རྒྱུ་མཚན་
ཉིད་པ་ནི་མ་ཡིན་ཞིང་རྐྱེན་ལ་རྒྱུའི་མིང་གིས་བཏགས་པ་ཡིན། དེས་ན་ཉན་
རང་ནས་རྫོགས་པའི་བྱང་ཆུབ་ཆེན་པོའི་བར་ཐམས་ཅད་ཀྱི་འབྲས་བུ་དེ་དག་
ཚོགས་གཉིས་མ་བསགས་ན་མི་ཐོབ་ལ། ཚོགས་གཉིས་བསགས་པའི་ཐབས་
ཐམས་ཅད་རྣམ་པ་ཀུན་ཏུ་འདྲ་བའང་མ་ཡིན་ཏེ། ཉན་རང་གཉིས་ཀྱི་སྣང་
བཅས་བསོད་ནམས་ཀྱི་ཚོགས་ཚུལ་ཁྲིམས་དང་ཏིང་ངེ་འཛིན་བསྒོམ། སྣང་
མེད་ཡེ་ཤེས་ཀྱི་ཚོགས་གང་ཟག་གི་བདག་མེད་རྟོགས་པ་དང་ཆོས་བདག་
རགས་པ་ཙམ་དུ་རྟོགས། དེ་དག་གིས་གཟུང་བ་རྡུལ་ཕྲན་ཆ་མེད་དང་འཛིན་
པ་སྐད་ཅིག་ཆ་མེད་དོན་དམ་དུ་བཞེད་པ་དེ་རིགས་པས་དཔྱད་མ་ནུས་པ་མིན་
པར་མ་ཕོད་ནས་བཞག་པ་ཡིན་ཏེ། གཟུང་བ་རྡུལ་ཕྲན་ཆ་མེད་དུ་གྲུབ་པ་མེད་
ན་སྣོད་བཅུད་རྩོམ་པའི་རྒྱུ་མེད་པ་དང་། འཛིན་པ་སྐད་ཅིག་ཆ་མེད་མེད་ན་
ལས་འབྲས་འཁོར་བའི་རྟེན་མེད་པས། དེས་ན་དེ་དག་གྲུབ་བོ་ཞེས་བཞག་
པ་ཡིན། བྱང་ཆུབ་སེམས་དཔས་སྣང་བཅས་བསོད་ནམས་ཀྱི་ཚོགས་ཐབས་
སྤྱོད་པའི་ཕྱོགས་ཀྱི་ཕ་རོལ་ཏུ་ཕྱིན་པ་ལྔ་དང་། སྣང་མེད་ཡེ་ཤེས་ཀྱི་ཚོགས་
ཤེས་རབ་ཀྱི་ཕར་ཕྱིན་ནམ། ཡང་ན་སྦྱིན་སོགས་རེ་རེ་བཞིན་ཐབས་སྣང་
242



༄༅། །སྙིང་ཐིག་སྔོན་འགྲོའི་ཟིན་བྲིས། །
བའི་ཆ་ནས་སྣང་བཅས་བསོད་ནམས་ཀྱི་ཚོགས་དང་། ཤེས་རབ་སྟོང་པའི་
ཆ་ནས་སྣང་མེད་ཡེ་ཤེས་ཀྱི་ཚོགས་ཞེས་བཏགས་པ་ཡིན་ལ། དེ་ཡང་ལས་
དང་པོ་པ་ལ། ཚོགས་གཉིས་རེས་འཇོག་ལས་ཟུང་འཇུག་འོང་བ་མིན་ལ།
འཕགས་པའི་ས་ཐོབ་ནས་རྣམ་ཀུན་མཆོག་ལྡན་གྱི་སྟོང་ཉིད་ཕྱིན་དྲུག་གི་རྣམ་
པར་ཤར་བས་སྣང་བའི་ཕྱོགས་ནས་བསོད་ནམས་དང༌། འཁོར་གསུམ་གྱི་
འཛིན་པ་དང་བྲལ་བ་སྟོང་པའི་ཕྱོགས་ནས་ཡེ་ཤེས་ཀྱི་ཚོགས་ཡིན། དེ་ཡང་
ཉན་རང་གཉིས་དང་བྱང་ཆུབ་སེམས་དཔའ་གསུམ་གྱི་ཚོགས་གཉིས་པོ་དེ་
དག་འདྲའམ་སྙམ་ན། མི་འདྲ་སྟེ་རྒྱུ་བསམ་པ་དང༌། སྦྱོར་བ་དམིགས་རྣམ་
དང༌༑ འབྲས་བུ་ཐོབ་བྱའི་སྒོ་ནས་ཁྱད་པར་ཤིན་ཏུ་ཆེ། སྔགས་ཕྱི་རྒྱུད་གསུམ་
གྱི་མཚན་བཅས་ཀྱི་རྣལ་འབྱོར་ཐམས་ཅད་སྣང་བཅས་བསོད་ནམས་ཀྱི་ཚོགས་
དང༌༑ མཚན་མེད་ཀྱི་རྣལ་འབྱོར་ཐམས་ཅད་སྣང་མེད་ཡེ་ཤེས་ཀྱི་ཚོགས་
ཡིན༑ ནང་རྒྱུད་མ་ཧཱ་ཡོ་གའི་ཐབས་བསྐྱེད་པའི་རིམ་པ་ཐམས་ཅད་སྣང་
བཅས་བསོད་ནམས་ཀྱི་ཚོགས་དང༌། ཤེས་རབ་རྫོགས་པའི་རིམ་པ་སྣང་མེད་
ཡེ་ཤེས་ཀྱི་ཚོགས་དང༌། ཨ་ནུའི་བསྐྱེད་རིམ་ཆ་ཙམ་དང་། རྩ་རླུང་ཐིག་ལེ་
ལ་དམིགས་པའི་འཁྲུལ་འཁོར་གྱི་བྱེད་བཅིང་ཐམས་ཅད་དང་རྗེས་སྒྱུ་མའི་
ལྷ་སྐུར་ལྡང་བ་རྣམས་སྣང་བཅས་བསོད་ནམས་ཀྱི་ཚོགས་དང༌། ཐབས་དེ་
ལས་བྱུང་བའི་དགའ་བཞིས་དྲངས་པའི་ཡེ་ཤེས་ནི་སྣང་མེད་ཡེ་ཤེས་ཀྱི་ཚོགས་
ཡིན༑ ཨ་ཏི་ཡོ་གའི་ཀ་དག་ཁྲེགས་ཆོད་ལ། ངོ་བོ་སྟོང་པའི་ཡེ་ཤེས་ཡེ་ཤེས་
ཀྱི་ཚོགས་དང༌། རང་བཞིན་གསལ་བའི་ཡེ་ཤེས་བསོད་ནམས་ཀྱི་ཚོགས་
ཞེས་བཏགས་ཀྱང་མི་འགལ། ཡང་ན་ལྷུན་གྲུབ་སྣང་བ་བཞི་བསོད་ནམས་
243



མཁན་ཆེན་ངག་གི་དབང་པོས་མཛད།
ཀྱི་ཚོགས་དང་། ཀ་དག་ཁྲེགས་ཆོད་ཡེ་ཤེས་ཀྱི་ཚོགས་ཡིན་ཏེ། མཐར་ཐུག་
སྐུ་གཉིས་ཐོབ་པའི་རྒྱུ་བྱེད་པ་གཙོ་ཆེ་ཆུང་གིས་བཞག་པ་ཡིན། འོན་ཀྱང་
ལས་དང་པོ་པས་ཚོགས་གཉིས་ཟུང་འཇུག་རྗེས་མཐུན་པ་བསྐྱེད་རུང་སྟེ།
པར་ཕྱིན་ཐེག་པའི་སྦྱིན་སོགས་རེ་རེ་བཞིན་དཔྱད་སྟོང་སྔོན་དུ་འགྲོ་བའི་སྒྱུ་མའི་
དཔེ་བརྒྱད་ཀྱི་ཚུལ་དུ་བསྒོམ་པ་དང་། ཕྱི་རྒྱུད་གསུམ་གྱི་མཚན་བཅས་མཚན་
མེད་ཀྱི་རྣལ་འབྱོར་ཚོགས་གཉིས་ཟུང་དུ་འཇུག་པའི་འབྲས་བུ་རིགས་གསུམ་གྱི་ལྷ་
བསྒོམ་པ་དང༌། མ་ཧཱ་ལྟར་ན། ངོ་བོ་སྟོང་པ་ཉིད། གདངས་སྙིང་རྗེ་ཆེན་
པོ༑ རྣམ་པ་རྒྱུའི་ཡི་གེ་དང་དེ་ཡོངས་སུ་གྱུར་བ་ལས་རྟེན་དང་བརྟེན་པའི་
དཀྱིལ་འཁོར་བསྐྱེད་དེ་བསྒོམ་པ་ཡིན་ལ། ཨ་ནུ་ཡོ་ག་ལ་ཡང་། སྐུ་སྒྱུ་ལུས་
དང་༑ ཐུགས་དཔེ་དོན་གྱི་འོད་གསལ་གཉིས་ཟུང་དུ་འཇུག་པའི་དག་པ་དང་
མ་དག་པའི་སྒྱུ་ལུས་ལྷ་སྐུར་ལྡང་བ་དེ་ཚོགས་གཉིས་ཟུང་འཇུག་ཡིན། ཨ་
ཏིའི་ཀ་དག་ཁྲེགས་ཆོད་ཀྱི། ནང་གསལ་གྱི་ཐུགས་རྗེ་ངོ་བོ་སྟོང་པ་དང་།
རང་བཞིན་གསལ་བའི་ཡེ་ཤེས་དབྱེར་མི་ཕྱེད་པའི་ཆ་དང་། ཀ་དག་གི་གདངས་
ལྷུན་གྲུབ་ཐོད་རྒལ་དང་། དེའི་ངོ་བོ་ཀ་དག་སྟོང་པ་ཆེན་པོ་སྟེ། དབྱིངས་ཡེ་
ཟུང་དུ་འཇུག་པ་རྣམས་ཚོགས་གཉིས་ཟུང་འཇུག་ཡིན་ཀྱང་། མཚན་ཉིད་པ་
འཕགས་པ་ལས་མི་འོང་བ་ཡིན། དེས་ན་མདོ་སྔགས་གཉིས་ཀྱི་ལམ་གྱི་ཚོགས་
བསགས་པའི་སྒོ་ཡན་ལག་བདུན་ལ་སོགས་པའི་རྣམ་པ་མང་པོ་དང་། རང་
རང་གི་ལམ་གྱི་ངོ་བོ་དེ་དག་ཐམས་ཅད་ཀྱང་ཚོགས་བསགས་པའི་ཐབས་ཡིན་
མོད་ཀྱང་སྐབས་འདི ར་བསྟན་གྱི་མཎྜལ་འབུལ་བ་ནི་ཚོགས་བསགས་པའི་
སྒོ་ཐམས་ཅད་འདུས་ཤིང་བྱ་སླ་བ་ཆོད་ཆེ་བ་ལས་དང་པོ་པས་ཉམས་སུ་བླང་
244



༄༅། །སྙིང་ཐིག་སྔོན་འགྲོའི་ཟིན་བྲིས།
སླ་བ་ཡིན་ལ། དེ་ཡང་མཎྜལ་དེ་རྒྱལ་བ་སྐུ་གསུམ་གྱི་ཞིང་གི་བཀོད་པ་རྣམས་
དྲན་པའི་རྟེན་མཛུབ་མོ་ལ་སྐུད་པ་བཏགས་པ་ལྟར་ཡིན་པས། སྐུ་གསུམ་གྱི་
ཞིང་ཁམས་ཀྱི་བཀོད་པ་རྣམས་རང་གི་བློས་བླངས་ཏེ་འབུལ་དགོས་པ་ཡིན།
དེ་ཡང་ཨ་བུ་དང་མཁན་པོ་པད་རྡོར་གྱི་གསུང་ལྟར། སྣང་ཚུལ་སྤྲུལ་སྐུའི་
མཎྜལ༑ གནས་ཚུལ་ལོངས་སྐུའི་མཎྜལ། ཁྱབ་བྱེད་ཆོས་སྐུའི་མཎྜལ། ཞེས་
གསུངས་པས། དང་པོ་ཐུན་མོང་སྤྲུལ་སྐུའི་མཎྜལ་ནི། རྣམ་པར་སྣང་མཛད་
གངས་ཆེན་མཚོའི་དབུའི་གཙུག་ཏོར་ནས་ཕྱག་མཉམ་བཞག་ལྷུང་བཟེད་ཀྱི་ནང་གི་
བར་ལ་མེ་ཏོག་པདྨ་ཉི་ཤུ་རྩ་ལྔ་བརྩེགས་མར་གནས་པའི་བཅུ་གསུམ་པ་ཐུགས་
ཀའི་ཐད་ཀྱི་པདྨའི་ཟེའུ་འབྲུའི་ཕྲུམ་ཕུམ་ཅིག་གི་སྟེང་ན་མི་མཇེད་འཇིག་རྟེན་
བྱེ་བ་ཕྲག་བརྒྱ་སྟེ་དུང་ཕྱུར་བཅུ་སྟེ། དེ་གླིང་བཞི་རི་རབ་ལྷ་གནས་དང་
བཅས་པ་གཅིག་གཉིས་ཞེས་བགྲངས་པའི་སྟོང་ལ་སྟོང་དང་པོ་སྤྱི་ཕུད་ཀྱི་
འཇིག་རྟེན་ཞེས། དེའི་མཐའ་ན་ལྕགས་རི་ལྷ་འཐབ་བྲལ་བ་དང་མཉམ་པ་
གཅིག་གིས་བསྐོར་བ། དེ་རྩི་གཞི་བྱས་ནས་སྟོང་དང་པོ་གཅིག་གཉིས་ཞེས་
བགྲངས་པའི་སྟོང་ལ་སྟོང་གཉིས་པ་བར་མའི་འཇིག་རྟེན་ཞེས་དེའི་མཐའ་ན་
བསམ་གཏན་དང་པོ་དང་མཉམ་པའི་ལྕགས་རི་གཅིག་གིས་བསྐོར་བ། ཡང་
དེ་རྩི་གཞི་བྱས་ནས་དེ་འདྲ་བའི་སྟོང་གཉིས་པ་གཅིག་གཉིས་ཞེས་བགྲངས་པའི་
སྟོང་ལ་སྟོང་གསུམ་གྱི་སྟོང་ཆེན་པོ འི་འཇི ག་རྟེན་ཞེས་དེ འི་མཐའ་ན་
བསམ་གཏན་བཞི་བ་དང་མཐོ་ཁྱད་མཉམ་པའི་ལྕགས་རིས་བསྐོར་བ་སྟེ་སངས་
རྒྱས་སྤྲུལ་པའི་སྐུ་གཅིག་གི་གདུལ་ཞིང་ཡིན་ལ། དེས་མཚོན་ནས་གངས་ཆེན་
མཚོ་རིགས་ལྔའམ་རིགས་ཆུང་གིས་དབྱེ་ན་ཉི་ཤུ་རྩ་ལྔ་པོ་དེ་དག་གི་མདུན་གྱི་པདྨ་
245



མཁན་ཆེན་ངག་གི་དབང་པོས་མཛད།
རྣམས་ཀྱི་ཟེའུ་འབྲུ་དང་འདབ་མའི་རྡུལ་ཕྲན་རེ་རེའི་སྟེང་ན་ཞིང་ཁམས་བསམ་
གྱིས་མི་ཁྱབ་པ་མ་འདྲེས་པར་སྣང་བ་ཡིན་ཏེ་སྐྲ་རྩེའི་ཁྱོན་ཙམ་གྱི་ཆ་ལའང་རྡུལ་
སྙེད་ཀྱི་སྤྲུལ་སྐུའི་ཞིང་ཁམས་བསམ་གྱིས་མི་ཁྱབ་པ་སྣང་བ་དང་། དེས་ མཚོན་
ནས་སྐུའི་བ་སྤུའི་ཁུང་བུ་རེ་རེ་ནས་སྤོས་ཆུའི་རྡུལ་ཕྲ་རབ་རེ་རེ་ལ་ཡང་ཞིང་ཁམས་
རྒྱ་མཚོ་ལྟ་བུར་བཀོད་པའི་སངས་རྒྱས་སྤྲུལ་པའི་སྐུ་དེ་དག་གི་ཞིང་གི་བཀོད་པ་
ལྷ་དང་མིའི་དཔལ་འབྱོར་ལོངས་སྤྱོད་ཐམས་ཅད་བློས་བླང་སྟེ། དེ འི་
སྟེང་དུ་རང་གི་གཅེས་དགུ་དམར་དགུ་ཚེ་བསོད་ནམས་ཁ་རྗེ་དབང་ཐང་དང་
བཅས་པ་འབུལ་བ་སྤྲུལ་སྐུའི་མཎྜལ་ཡིན། གཉིས་པ་ཐུན་མིན་ལོངས་སྐུའི་
མཎྜལ་ནི། དེ་ལྟར་མ་དག་པ་སྤྲུལ་སྐུའི་ཞིང་ཁམས་ཐམས་ཅད་ཀྱི་གནས་
ཚུལ་དག་པ་ལོངས་སྐུའི་ཞིང་ཁམས་ངེས་པ་ལྔ་དང་ལྡན་པའི་རང་བཞིན་ཡིན་
ཏེ༑ གནས་ངེས་པ་འོག་མིན་སྟུག་པོ་བཀོད་པ་སོགས་ཡེ་ཤེས་རིན་པོ་ཆེ་རང་
སྣང་བའི་ཞིང་ཁམས་བཀོད་པ་ཚད་མེད་པས་མངོན་པར་འཕགས་པ། སྟོན་
པ་ངེས་པ་དབུས་སུ་རྣམ་པར་སྣང་མཛད་གངས་ཆེན་མཚོ། ཤར་ན་རྡོ་རྗེ་སེམས་
དཔའ་གངས་ཆེན་མཚོ། ལྷོ་ན་རིན་ཆེན་འབྱུང་ལྡན་གངས་ཆེན་མཚོ། ནུབ་
ན་སྣང་བ་མཐའ་ཡས་གངས་ཆེན་མཚོ། བྱང་ན་དོན་ཡོད་གྲུབ་པ་གངས་ཆེན་
མཚོ་སྟེ་རིགས་ལྔའམ། ཡང་རིགས་ཆུང་གིས་དབྱེ་ན། དབུས་ན་སྐུའི་རིགས་
ལྔ༑ ཤར་ན་རྡོ་རྗེའི་རིགས་ལྔ། ལྷོ་ན་ཡོན་ཏན་གྱི་རིགས་ལྔ། ནུབ་ན་པདྨའི་
རིགས་ལྔ། བྱང་ན་ལས་ཀྱི་རིགས་ལྔ་སྟེ་ཉི་ཤུ་རྩ་ལྔ། འཁོར་ངེས་པ་ས་བཅུའི་
བྱང་ཆུབ་སེམས་དཔའ། ཆོས་ངེས་པ་ཐེག་པ་ཆེན་པོ། དུས་ངེས་པ་རྟག་པ་
རྒྱུན་གྱི་འཁོར་ལོའི་རང་བཞིན་ཏེ་དེ་ལྟར་སངས་རྒྱས་གཅིག་གིས་ལོངས་སྐུ་
246



༄༅། །སྙིང་ཐིག་སྔོན་འགྲོའི་ཟིན་བྲིས།
ངེས་པ་ལྔ་ལྡན་གྱིས་མཚོན་ནས་ཕྱོགས་བཅུ་དུས་གསུམ་གྱི་སངས་རྒྱས་ཐམས་
ཅད་ཀྱི་ལོངས་སྐུ་ངེས་པ་ལྔ་ལྡན་གྱི་ཞིང་གི་བཀོད་པ་དང་གཞལ་ཡས་ཁང་གི་
གཞི་དང་རྒྱུ་དང་རྒྱན་དང་བཀོད་པ་དང་སྒེག་སོགས་འདོད་ཡོན་གྱི་ལྷ་མོ་སྤྲིན་
འཁྲིགས་པ་ལྟ་བུའི་མཆོད་པའི་རྣམ་གྲངས་བསམ་གྱིས་མི་ཁྱབ་པ་ཐོགས་
པ་དེ་དག་རིགས་ལྔའི་རིགས་ཀྱི་རང་བཞིན་ཅན་དེ་དག་བློས་བླངས་ཏེ་དེའི་སྟེང་དུ་
ནང་རང་གི་རྡོ་རྗེ་ཕུང་པོའི་རྩ་ཐིག་རླུང་གསུམ་ཡེ་ཤེས་ཀྱི་རང་བཞིན་དུ་
དག་པ་ཅན་རྣམས་འབུལ་བ་ལོངས་སྐུའི་མཎྜལ་ཡིན། གསུམ་པ་དེ་དག་ཐམས་
ཅད་ལ་ཁྱབ་བྱེད་ཁྱད་པར་ཆོས་སྐུའི་མཎྜལ་ནི། དེ་ལྟར་མ་དག་པར་སྣང་
བའི་སྤྲུལ་སྐུའི་ཞིང་ཁམས་དང་། དག་པར་གནས་པའི་ལོངས་སྐུའི་ཞིང་ཁམས་
གཉིས་པོ་དེ་ལ་ཁྱབ་བྱེད་ཆོས་སྐུའི་མཎྜལ་ཡིན། དེ་ཡང་ཆོས་ཀྱི་སྐུ་འཁོར་
འདས་ཀྱི་ཕྱོགས་གང་དུ་ཡང་རྒྱ་མ་ཆད། ཡོད་མེད་ཀྱི་ཕྱོགས་གང་དུའང་མ་
ལྷུང་བའི་ཡེ་ཤེས་དེའི་རྩལ་དང་རོལ་པ་ཆེ་བའི་རྒྱན། མ་དག་པ་འཁོར་བའི་
ཆོས་༑ དག་པ་ལམ་དང་མྱང་འདས་ཀྱི་ཆོས་ཐམས་ཅད་དང་། ཁྱད་པར་ལྷུན་
གྲུབ་སྣང་བ་བཞི་པོ་ཚོམ་བུའི་ཚུལ་དུ་མ་བཀོད་ཡེ་རྫོགས་སུ་གནས་པ་ཐམས་
ཅད་བློས་བླངས་ཏེ། དེའི་སྟེང་དུ་རང་གི་སེམས་ཉིད་སྐྱེ་བ་མེད་པ་ལས་རྩལ་
འགགས་མེད་དུ་ཤར་བའི་རྟོག་ཚོགས་ཐམས་ཅད་མ་སྤངས་ཡེ་ཤེས་སུ་ཤར་བ་
བཀོད་པ་རྣམས་འབུལ་བ་ཆོས་སྐུའི་མཎྜལ་ཡིན། ཐུན་མོང་སྤྲུལ་སྐུའི་
མཎྜལ་སྐབས་རི་གླིང་སོགས་ཀྱི་རྣམ་བཤད་ལ། དགོངས་འདུས་མཎྜལ་གྱི་
རྣམ་བཤད་ལ་དཔེ་ལྟས་རེ་བྱེད་འཇུག་རྒྱུ་ཙམ་ལས་གསུང་སྲོལ་མེད། དེ་ནས་
མཎྜལ་ཕུལ་དུས། གནས་ཁང་བྱི་དོར་བྱས། ཆག་ཆག་གདབ། འདི་
247



མཁན་ཆེན་ངག་གི་དབང་པོས་མཛད།
ཚོགས་གསོག་གི་དང་པོ་ཡིན་པས་མཆོད་པ་རྣམ་ལྔ་ཁ་ཚང་བ་རེ་དགོས་པས།
ཡོན་ཆབ་དང་། ཞལ་ཟས། མར་མེ། སྤོས་ལ་སོགས་པ་རང་གི་འབྱོར་པ་དང་
བསྟུན་ཏེ་སྣེ་ཚང་རེ་མཎྜལ་མ་ཚར་བར་དུ་རྒྱུན་མི་ཆད་པ་རེ་དང་། སྒྲུབ་པའི་
མཎྜལ་ལ་ཚོམ་བུ་འགོད་པ་དང་ཚོགས་ཞིང་གསལ་བ་སྐྱབས་འགྲོའི་དུས་ལྟར་
ཡིན༑ ཁྱད་པར་སྟོན་པའི་སྐུ་རྟེན། སྡུད་པ་དང་གསང་སྙིང་རྩ་བ་གསུང་རྟེན།
བཀའ་གདམས་མཆོད་རྟེན་སོགས་ཐུགས་རྟེན་གཡར་པོ་ཚུན་ཆད་བྱས་ནས་
སྟེགས་ཁེབ་ལྡན་ལ་འགོད། དེ་ནས་མཆོད་པའི་མཎྜལ་དང་དེ་ལ་འགོད་རྒྱུའི་
ཚོམ་བུ་རང་གི་འབྱོར་ཚོད་སེར་སྣས་མ་གོས་པ། དེ་ལ་འདིར་ཞིང་ཁམས་
སྦྱང་བ་ཡིན་པས་རྡོ་དང་ཡུག་པོ་བྱ་བྲུན་སོགས་དང་ནས་འབྲུ་རྣམས་གས་ཆག་
མེད་པའི་རིགས་གཙང་མར་བྱས་ཏེ་དྲི་བཟང་གི་ཆུས་རླན་ཕབ་སྟེ་བཞག དེ་
ནས་ཐུན་དང་ཐུན་མཚམས་ཕྱེ་སྟེ། ཐུན་གྱི་སྔོན་འགྲོ་རྣམས་གྲུབ་པ་དང་།
དངོས་གཞི་ལ། མཚམས་པ་ཚང་དང་ཨ་བུའི་ཕྱག་ལེན་ལ་ཐུན་རེ་རེ་བཞིན་
ངག་འདོན་རྒྱས་པ་ཚར་རེ་དང་། སྤྲུལ་སྐུ་ཞབས་དྲུང་ཕྱག་ལེན་ལ་ནང་དུས་
སྔོན་འགྲོ་ངག་འདོན་རྒྱས་པ་རེ་དང༌། ཐུན་ཕྱི་མ་རྣམས་ལ་སྨིན་གླིང་ཆོས་
སྤྱོད་ལས་བྱུང་བའི། དལ་འབྱོར་འདི་ནི་ཤིན་ཏུ་རྙེད་པར་དཀའ། །སོགས་
ནས༑ བུམ་པར་ཆུད་པའི་བུང་བ་འཁོར་བ་བཞིན། །ཞེས་པའི་བར་གྱི་བློ་
ལྡོག་རྣམ་བཞི་བསྡུས་པ་རེ་འདོན་བསྒོམ་བྱ། དེ་ནས་སྐྱབས་འགྲོ་སེམས་
བསྐྱེད་རྡོར་སེམས་རྣམས་ཅི་རིགས་རེ་ཡང་འགྲོ་དགོས། དེ་ཡང་ཐུན་གྱི་སྐྱེད་
བྲི་ཤེས་དགོས་པས། སྐབས་སུ་གང་བསྒོམ་པ་དེའི་སྔོན་གྱི་བློ་ལྡོག་སོགས་
ཅུང་ཟད་རེ་དང༌། ཐུན་འཇོག་ཁར་སྔོན་འགྲོ་འཕྲོས་ཕྱི་མ་རྣམས་ལའང་ཅུང་
248



༄༅། །སྙིང་ཐིག་སྔོན་འགྲོའི་ཟིན་བྲིས།
ཟད་རེ་ཤར་བསྒོམ་དགོས་པས་བློ་ལྡོག་ནས་རྡོར་སེམས་ཀྱི་ཡན་གྱི་སྔོན་འགྲོ་ཕྱི་
ནང་རྣམས་ས་བཅད་ཙམ་རེ་བཟུང་སྟེ་བསྒོམ་ནས་མཎྜལ་ལ་ཐུག་ཚེ་དཀོན་
མཆོག་རྗེས་དྲན་ནས་བཟུང་རང་ལུགས་སེམས་བསྐྱེད་སྡོམ་ཆོག་ཞལ་རྒྱུན་ལྟར་
བཟང་སྤྱོད་ཡན་ལག་བདུན་པའི་བདེ་བར་གཤེགས་པ་ཐམས་ཅད་བདག་
གིས་བསྟོད། ཅེས་པའི་མཚམས་སུ། ཡིག་བརྒྱ་བརྗོད་བཞིན་པས་མཎྜལ་
ལག་པའི་མཁྲིག་མ་ལ་ཤེས་རབ་བསྐྱེད་པའི་རྩ་ཡོད་པས་དེས་གཡས་སྐོར་དུ་ལན་
གསུམ། གཡོ ན་སྐོར་དུ་ལན་གསུམ་ཕྱི་བའི་དུས་སུ། གཞི་ཆོས་
དབྱིངས་སྐྱེ་བ་མེད་པའི་མཎྜལ་ལ། གཞི་སྣང་མ་རིག་འཁྲུལ་པའི་དྲི་མ་ཐམས་
ཅད༑ ལམ་བདེན་བདག་མེད་རྟོགས་པའི་ཤེས་རབ་ཀྱིས་ཕྱི་ཞིང་སངས་
སངས་དག་པར་བསམ་ལ་ཕྱི། དེ་ནས། རིན་ཆེན་སེམས་དེ་བཟུང་བར་བྱ་
བའི་ཕྱིར། །དེ་བཞིན་གཤེགས་པ་རྣམས་དང་དམ་པའི་ཆོས། །དཀོན་མཆོག་
དྲི་མ་མེད་དང་སངས་རྒྱས་སྲས། །ཡོན་ཏན་རྒྱ་མཚོ་རྣམས་ལ་ལེགས་པར་
མཆོད་༑ །ཅེས་པས། བསམ་པ་དག་པ་འཇིག་རྟེན་ཚེ་འདིའི་འཇིགས་སྐྱོབ་
དང་ལེགས་སྨོན་སོགས་མ་ཡིན་པ་རིན་ཆེན་བྱང་ཆུབ་ཀྱི་སེམས་རིན་པོ་ཆེ་རང་
རྒྱུད་ལ་བཟུང་བར་བྱ་བའི་ཕྱིར་དུ། ཡུལ་དག་པ་ཕྱི་རོལ་པའི་སྟོན་པ་སོགས་
མ་ཡིན་པ་དཀོན་མཆོག་རིན་པོ་ཆེ་རྣམ་པ་གསུམ་དང༌། དངོས་པོ་དག་པ་
ལེགས་པར་མཆོད། །ཅེས་པས། རྒྱུ་བཟང་བ་སྤུས་གཙང་བ། བཀོད་ལེགས་
པ་གསུམ་གྱི་སྒོ་ནས་མཆོད་པ་ཡིན་ཏེ། དང་པོ་རྒྱུ་བཟང་བ་ནི་རང་ལ་གསེར་
དངུལ་གཉིས་ཡོད་ན་རྒྱུ་བཟང་བ་དེ་གསེར་ཡིན་པས་དེའི་དཀོན་མཆོག་མཆོད་
དགོས་པས་མཚོན་རང་གི་འབྱོར་བ་རྣམས་ཀྱི་གང་བཟང་བ་དེ་མཆོད་པ་ཡིན།
249



མཁན་ཆེན་ངག་གི་དབང་པོས་མཛད།
གཉིས་པ་སྤུས་གཙང་བ་ནི། གསེར་ནག་གསེར་སྐྱ་གཉིས་ཡོད་ན་གསེར་
ནག་དེ་སྤུས་གཙང་བ་ཡིན་པས་དེས་དཀོན་མཆོག་མཆོད་དགོས་པ་ཡིན་པས་
མཚོན༑ མར་གྱི་ཁ་ས་དང་། ལོ་མའི་སེར་ས་དང༌། ཐུད་ཀྱི་སྔ་ས་ནས་མཆོད་
པ་མ་ཡིན་པར། མར་གྱི་དཀར་ས། ལོ་མའི་སྔོ་ས། ཐུད་ཀྱི་ཞིམ་ས་ནས་དཀོན་
མཆོག་མཆོད་པ་ཡིན། གསུམ་པ་བཀོད་ལེགས་པ་ནི། མཆོད་སྟེགས་བང་
རིམ་ཅན་ནམ་མིན་ཀྱང་། ཤིང་ལེབ་ལྟ་བུའི་སྟེང་རྡུལ་ལེགས་པར་ཕྱིས།
དང་པོ་ཞལ་ཟས་དང༌། དེ་ནས་མེ་ཏོག དེ་ནས་ཡོན་ཆབ། ཡོན་ཆབ་ལའང་
ཡ་ཡོ་འཁྱག་འཁྱོག་མེད་པར་དྲང་པོ་དང་བདུན་ཚར་ཆེ་བ་གཉིས་རེའི་བར་ན་
སོར་རེ། ཆུང་བ་གཉིས་རེའི་བར་ན་ནས་འབྲུ་གློ་གཤིབ་ནས་ཤོང་ཚོད་དང༌།
ཧ་ཅང་གང་ཆེ་བ་དང་མི་གང་བ་ལྟ་བུ་མཆོད་སྟེགས་ཀྱི་སྟེང་དུ་ཕྱིར་འབོ་བ་
སོགས་མ་ཡིན་པར་ལེགས་པར་བཤམས། དེ་ནས་མར་མེ། དེ་ནས་སྤོས་ཀྱི་
དྭ་བ་བྲེས་ཏེ་མཆོད་པ་ཡིན། མདོར་ན། མར་མེའི་ འོད་ཀྱིས་ཞལ་ཟས་མར་
རྒྱན་ཞུ་དང་། སྤོས་ཐལ་གྱིས་ཡོན་ཆབ་སོགས་དྲི་མ་ཅན་དུ་བྱེད་པ་མེད་པར།
རང་གི་གཡོན་ཕྱོགས། ཡུལ་གྱི་གཡས་ཕྱོགས་ནས་མཆོད་འགོ་བཟུང་ནས་
བཤམས་པ་ཡིན། ཡོན་ཆབ་གཤེགས་དུས་རང་གི་གཡས་ཕྱོགས་མཆོད་ཡུལ་
གྱི་གཡོན་ཕྱོགས་ནས་བསྡུ་བ་ཡིན་ལ། དེ་ལའང་ངོ་ཚ་འཇིགས་སྐྲག་གུས་པ་
བག་ཡོད་དང་བཅས་ནས་བཤམས་པ་གཤེགས་པ་རྣམས་དགོས་ཏེ། ད་ལྟའི་
དུས་ཀྱི་བླ་ཆེན་རྣམས་ལ་ཇ་དྲངས་པའི་དུས་སུ་ཕོར་པ་དང་རྫ་མ་མགོ་ཐོག་ནས་
ཁུར་འགྲོ་དགོས་ན་རྒྱལ་བ་སྲས་བཅས་མཆོད་པ་ལ་གུས་པ་སོགས་བྱེད་
ཅིའི་ཕྱིར་མི་དགོས། དེ་ནས་ཚོམ་བུ་དང་བཅས་མཎྜལ་བཟུང་སྟེ་ཚོམ་བུ་སོ་
250



༄༅། །སྙིང་ཐིག་སྔོན་འགྲོའི་ཟིན་བྲིས།
བདུན་མ་རྒྱས་པ་ཕུལ། དེ་ནས་སྟོང་གསུམ་འཇིག་རྟེན་མ་ཁྲི་ཚོ་གསུམ་མ་
སོང་གི་བར་དུ་ལག་གཡོན་པས་མཎྜལ་བཟུང༌། གཡས་པས་ཕྲེང་བ་དང་
བཅས་ཏེ་ཚར་གྲངས་བཞིན་ཚོམ་བུ་རེ་ཕུལ། དེ་ནས་སྤྲུལ་སྐུ་ཞབས་དྲུང་
འཇམ་དབྱངས་མཁྱེན་བརྩེའི་དབང་པོ་མཆན། གསུངས། བདག་གཞན་དུས་གསུམ་
ལོངས་སྤྱོད་དགེ་ཚོགས་དང༌། །རབ་འབྱམས་སྐུ་གསུམ་ཞིང་གི་མཆོད་པའི་
ཚོགས༑ །བློ་ཡིས་བླངས་ཏེ་དཔལ་ལྡན་བླ་མར་འབུལ། །བཞེས་ནས་མཆོག་
དང་ཐུན་མོང་དངོས་གྲུབ་སྩོལ། །ༀ་གུ་རུ་བུདྡྷ་བོ་དྷི་ས་ཏཱ་རཏྣ་མཎྜལ་པཱུ་ཙ་
མེ་གྷ་ས་མུ་ཏྲ་སྤ་ར་ཎ་ས་མ་ཡ་ཨཱ༔ཧཱུྃ་ཞེས་ཁྲི་ཚོ་བདུན་ཁ་སྐོང་དང་བཅས་པ་འགྲོ་
དགོས། དེ་ནས་ཐུན་བསྡུ་རན་པ་ན། བྱང་གཏེར་སྔོན་འགྲོ་གཟེར་ལྔའི་ཕྱི་ཡི་མཎྜལ་ནི་མཆན།
ན་མོ། དབང་ཆེན་གཞལ་ཡས་དབུས་ཀྱི་ལྟེ་བ་ལ༔ རི་རྒྱལ་ལྷུན་པོ་བརྗིད་ཅིང་
འགྱིང་བག་ལྡན༔ གསེར་གྱི་རི་བདུན་རོལ་བའི་མཚོ་བདུན་དང་༔ མཉེན་ལྕག་
སྲ་བརྟན་རིན་ཆེན་བརྩིགས་པར་ལྡན༔ གླིང་བཞི་གླིང་ཕྲན་བརྒྱད་ཀྱིས་
ཕྱོགས་མཚམས་བསྐོ ར༔ ལྷ་དང་མི་ཡི་འདོད་ཡོན་རྒྱན་གྱིས་གང་༔
ཉི་ཟླའི་འོད་ཀྱིས་འཇིག་རྟེན་མུན་པ་སེལ༔ ལྕགས་རི་མུ་ཁྱུད་མཐའ་ནས་ལེགས་
པར་བསྐོར༔ ཕྱི་ལྟར་སྣོད་ཀྱི་འཇིག་རྟེན་སྣང་བ་འདི༔ བླ་མེད་དཀོན་མཆོག་
གསུམ་ལ་གུས་པས་འབུལཿ བདག་གཞན་བསོད་ནམས་ཡེ་ཤེས་ཚོགས་རྫོགས་
ནས༔ ཡང་དག་སྙིང་པོ་མྱུར་དུ་རྟོགས་པར་ཤོག༔ ཅེས་དང༌། འཇའ་ཚོན་ལུགས་ནི།
ཨོཾ་ཨཱཿཧཱུྃ༔ ཆོས་དབྱིངས་མཎྜལ་རིག་པས་བརྒྱན་པ་འདི༔ བླ་མ་སངས་རྒྱས་ཆོས་
ཀྱི་སྐུ་ལ་འབུལཿ རང་ལུས་མཎྜལ་དབང་པོས་བརྒྱན་པ་འདི༔ བླ་མ་ལོངས་
སྤྱོད་རྫོགས་པའི་སྐུ་ལ་འབུལཿ རིན་ཆེན་མཎྜལ་གསེར་གཡུས་བརྒྱན་པ་འདི༔ བླ་
251



མཁན་ཆེན་ངག་གི་དབང་པོས་མཛད།
མ་ཐུགས་རྗེ་སྤྲུལ་པའི་སྐུ་ལ་འབུལཿ གུ་རུ་རཏྣ་མཎྜལ་ཀཾ་ནིར་ཡ་ཏ་ཡ་མི། ཞེས་
དང༌། ཀློང་གསལ་རྡོ་རྗེ་སྙིང་པོའི་མཎྜལ་ནི། རིན་ཆེན་ལུས་སེམས་བཀོད་པའི་མཎྜལ་
འདི༔ དཀོན་མཆོག་གསུམ་མགོན་བཀའ་བརྒྱུད་བླ་མར་འབུལ༔ བཞེས་ནས་
བདག་རྒྱུད་བྱིན་གྱིས་བརླབ་པ་དང་༔ སྐུ་གསུམ་ཞིང་ཁམས་དོན་ལ་ལོངས་སྤྱོད་
ཤོག༔ ཅེས་དང་ཡོངས་གྲགས་ལྟར། ས་གཞི་སྤོས་ཆུས་བྱུག་ཞིང་མེ་ཏོག་བཀྲམ། །
རི་རབ་གླིང་བཞི་ཉི་ཟླས་བརྒྱན་པ་འདི། །སངས་རྒྱས་ཞིང་དུ་དམིགས་ཏེ་ཕུལ་བ་
ཡིས། །འགྲོ་ཀུན་རྣམ་དག་ཞིང་ལ་སྤྱོད་པར་ཤོག །ཅེས་པའི་མཐར། སྐུ་གསུམ་
ཡོངས་རྫོགས་བླ་མའི་ཚོགས་རྣམས་ལ། །ཕྱི་ནང་གསང་གསུམ་དེ་བཞིན་ཉིད་
ཀྱིས་མཆོད། །བདག་ལུས་ལོངས་སྤྱོད་སྣང་སྲིད་ཡོངས་བཞེས་ནས། །བླ་མེད་
མཆོག་གི་དངོས་གྲུབ་སྩལ་དུ་གསོལ། །ཞེས་དང་། མཉེས་བྱེད་མཎྜལ་བཟང་པོ་འདི་
འབུལ་ བས། །བྱང་ཆུབ་ལམ་ལ་བར་ཆད་མི་འབྱུང་ཞིང་། །དུས་གསུམ་བདེ་
གཤེགས་ དགོངས་ པ་ རྫོགས་ པ་དང༌། །སྲིད་ པར་ མི་འཁྲུལ་ཞི་བར་མི་གནས་
ཤིང་། །ནམ་མཁའ་མཉམ་པའི་འགྲོ་རྣམས་སྒྲོལ་བར་ཤོག །ཅེས་དང་།དེ་ནས་མེ་ཏོག་
དམ་པ་སོགས་ནས་སེམས་བསྐྱེད་སྡོམ་ཆོག་མཐར་དབྱུང་ནས། ཀུ་ས་ལིའི་ཚོགས་བསགས་ནས་
བླ་མའི་རྣལ་འབྱོར་བར་ཚང་བར་བྱས་ཏེ། ཐུན་གྱི་རྗེས་ཐམས་ཅད་འདྲའོ། །
ལྔ་པ་ཀུ་ས་ལིའི་ཚོགས་བསགས།
བདུད་བཞི་ཅིག་ཅར་དུ་གཅོད་པ་ཀུ་ས་ལིའི་ཚོགས་བསགས་ནི། རྣལ་
འབྱོར་པ་ཟ་ཉལ་བཤང་ལྕི་འདོར་བའི་བྱ་བ་ལས་གཞན་བྱེད་རྒྱུ་མེད་པའི་
252



༄༅། །སྙིང་ཐིག་སྔོན་འགྲོའི་ཟིན་བྲིས།
རྣལ་འབྱོར་པ་ཚེ་འདི་བློས་ཐོངས། དབེན་པའི་རི་ཁྲོད་འགྲིམ་པ་ཞིག་གིས་ཕྱི་
ཡོ་བྱད་ཀྱི་སྟེང་ནས་ཚོགས་བསགས་བྱེད་མེད་པ་གཞིར་བཞག་གིས་ནང་ཕུང་
པོའི་གཅེས་འཛིན་བོར་ནས་ཚོགས་བསགས་དགོས་པས། སྡུད་པ་ལས། རྒྱུ་
རྣམ་བཞི་ཡི་བྱང་ཆུབ་སེམས་དཔའ་མཁས་སྟོབས་ལྡན། །བདུད་བཞིས་ཐུབ་
པར་དཀའ་ཞིང་བསྐྱོད་པར་མི་ནུས་ཤིང་། །སྟོང་པར་གནས་དང་སྙིང་རྗེ་ཡོངས་
སུ་མི་གཏོང་དང༌། །ཇི་སྐད་སྨྲས་བཞིན་བྱེད་དང་བདེ་གཤེགས་བྱིན་རླབས་
ཅན༑ །ཞེས་པའི་ཚིགས་བཅད་འདིའི་ཟབ་མོ་གཅོད་ཀྱི་ཁོག་ཐམས་ཅད་
ཕུབ་སྟེ་འཆད་པ་ཡིན། བདུད་བཞི་ཞེས་པས་གཅད་བྱ་ཕྱི་ནང་གི་བདུད་བཞི་
བསྟན༑ སྟོང་དང་སྙིང་རྗེ་གཉིས་ཀྱི་བདག་འཛིན་སྙེམས་བྱེད་ཀྱི་བདུད་ཤེས་
རབ་ཀྱིས་བཅད་པ་དང་། ཐབས་ཀྱིས་བཅད་པའི་ཚུལ་གཉིས་སོ། །ཡང་ན་
སྙིང་རྗེ་ཆེན་པོས་དབང་དུ་སྡུད་པ་དང་། ཤེས་རབ་ཆེན་པོས་ཟིལ་གྱིས་མནན་
པ་གཉིས་བསྟན། ཇི་སྐད་སྨྲས་བཞིན་ཞེས་པས། ཟབ་མོ་གཅོད་ཀྱི་ཉམས་
ལེན་སྦྱོར་དངོས་རྗེས་གསུམ་གྱི་བྱ་བ་ཐམས་ཅད་དམ། ཡང་ན་དམ་ཚིག་རིམ་
པ་རྣམས་བསྟན། བདེ་གཤེགས་བྱིན་རླབས་ཅན་ཞེས་པས་ཟབ་མོ་གཅོད་
ཀྱི་སྨིན་བྱེད་ཀྱི་དབང་ཐམས་ཅད་བསྟན་པ་ཡིན་ཀྱང་། དེ་དག་ནི་ཟབ་མོ་
གཅོད་ཡུལ་བརྒྱུད་པའི་བླ་མ་ཞིག་གི་ཞལ་ནས་ཉན་དགོས། འདིར་ནི་ལུས་
སྦྱིན་དམིགས་རིམ་ཙམ་ལས་མ་གསུངས་ན་ཡང་གོ་དོན་ཅུང་ཟད་ཙམ་བཤད་
ན༑ གཅད་བྱ་བདུད་བཞི་ནི། རྒྱུ་མཚན་ཉིད་ཐེག་པ་ལྟར་ན། གང་འཆི་བར་
བྱེད་པ་ཕུང་པོའི་བདུད། གང་གིས་འཆི་བར་བྱེད་པ་ཉོན་མོངས་པའི་བདུད།
འཆི་བ་རང་གི་ངོ་བོ་འཆི་བདག་གི་བདུད། འཆི་མེད་ཞི་བའི་གོ་འཕང་ལ་བར་



མཁན་ཆེན་ངག་གི་དབང་པོས་མཛད།
དུ་གཅོད་པ་རྣམ་གཡེང་ལྷ་བུའི་བདུད་ཅེས།ལར་བདུད་ཅེས་པ་ནི་ཁ་གདངས་མིག་
བསྒྲད་པ་ཞིག་ལ་ཟེར་བ་མིན་ཏེ་འཁོར་བའི་སྡུག་བསྔལ་ཐམས་ཅད་བསྐྱེད་པ་དང་།
ཐར་པ་མྱ་ངན་ལས་འདས་པའི་གོ་འཕང་ལ་བར་དུ་གཅོད་པར་བྱེད་པ་སྟེ།
མདོར་ན་ལུས་སེམས་གཉིས་ལ་འཚེ་བའམ་གནོད་པ་སྟེར་བ་དེ་ཡིན་ལ། དེ་
ལ་འཁོར་བའི་སྡུག་བསྔལ་ཐམས་ཅད་གང་ལས་འབྱུང་ན་ནང་ཕུང་པོ་ལྔ་པོ་འདི་
མེད་ན་སྡུག་བསྔལ་ཐམས་ཅད་ཀྱི་གནས་སམ་གཞིའམ་སྣོད་དམ་རྟེན་མེད་
པ་ཡིན་ཀྱང་ཕུང་པོ་འདི་གྲུབ་ཕྱིན་ཆད་སྡུག་བསྔལ་ཐམས་ཅད་ཀྱི་འབྱུང་བའི་
གནས་གཞི་སྣོད་རྟེན་ལྟ་བུ་ཡིན་པས་ན་ཕུང་པོའི་བདུད། ཉོན་མོངས་པ་ནི་
བརྒྱད་ཁྲི་བཞི་སྟོང་སྟེ་དེ་དག་བསྡུ་ན་དུག་ལྔ་དུག་གསུམ་དེ་ཡང་བསྡུ་ན་ཚུལ་
མིན་ཡིད་བྱེད་ཀྱི་ཕུང་པོ་ལ་གཙང་བདེ་བདག་རྟག་ཏུ་ལྟ་བ་འདི་ལ་འདུ་ཞིང་།
ཚུལ་མིན་ཡིད་བྱེད་བདག་ཏུ་ལྟ་བས་ཀུན་ནས་བསླངས་ཏེ་ཉོན་མོངས་པ་ཆགས་
སྡང་རྨོངས་པའི་རྟོག་པ་རྣམས་བསྐྱེད་པ་ཡིན་ལ། ཉོན་མོངས་པ་དེས་ཀུན་ནས་
བསླངས་ཏེ་མི་དགེ་བའི་ལས་བསགས་ནས་ལས་ཀྱི་དབང་གིས་འཁོར་བ་འདིར་
སྐྱེ་བ་དང་འཆི་བ་དབང་མེད་དུ་བྱེད་པ་ཡིན་པས་གང་གིས་འཆི་བར་བྱེད་པ་
ཉོན་མོངས་པའི་བདུད་ཡིན། འཆི་བ་རང་གི་ངོ་བོ་འཆི་བདག་གི་བདུད་ནི་
རགས་པ་སྐྱེ་བ་ཡོད་ན་འཆི་བའི་ཆོས་ཉིད་དུ་གྲུབ་པས་སེམས་ཅན་རྣམས་
དབང་མེད་དུ་འཆི་བས་སྡུག་བསྔལ་ཞིང་གནོད་པ་དང་། ཕྲ་བ་ཆོས་ཉིད་ཀྱི་
མི་རྟག་པ་སྐད་ཅིག་རེ་རེ་ཞིང་འགྱུར་ཏེ་མི་རྟག་པའི་རང་བཞིན་སྡུག་བསྔལ་
གྱི་མཚན་ཉིད་ཡིན་པས་ན་འཆི་བདག་གི་བདུད་ཅེས་བྱ་བ་ཡིན། འཆི་མེད་ཞི་
བའི་གོ་འཕང་ལ་བར་དུ་གཅོད་པ་རྣམ་གཡེང་ལྷའི་བུའི་བདུད་ནི། ཐར་པ་
254



༄༅། །སྙིང་ཐིག་སྔོན་འགྲོའི་ཟིན་བྲིས།
དང་ཐམས་ཅད་མཁྱེན་པའི་ལམ་ལ་བར་དུ་གཅོད་པ་ཤེས་པ་ཕྱི་རོལ་གྱི་ཡུལ་
གྱི་རྗེས་སུ་གཡེང་བའི་རྣམ་པར་རྟོག་པ་ཡིན་ལ། དེའི་དབང་གིས་ལུས་དང་
གྲིབ་མ་བཞིན་རྒྱུ་མཚན་ཉིད་ཐེག་པ་ལྟར་ན། བདུད་སྡིག་ཅན་ནག་པོ་རྩ་
ལག་དང་བཅས་པ་རྣམས་དང་། སྔགས་ལྟར་ན་བདུད་དགའ་རབ་དབང་
ཕྱུག་ཅེས་གཟུགས་ཁམས་ཀྱི་ལྷ་ཡིན་ཀྱང་འདོད་པའི་ཡུལ་ལ་ཆགས་པས།
དགའ་ལྡན་གྱི་གནས་ན་གྲོང་ལས་དགོན་པའི་ཚུལ་དུ་གནས་ཡོད་པ་དེ་ཡིན།
བདུད་བཞིའི་ངོས་འཛིན་སྔགས་ལྟར་ན། །ཐོགས་བཅས་བདུད་དང་ཐོགས་
མེད་བདུད། །དགའ་བྲོད་བདུད་དང་སྙེམས་བྱེད་བདུད། །དེ་ཡང་སྙེམས་བྱེད་
བདུད་དུ་འདུ། །ཞེས་གསུངས་པས། ཐོགས་བཅས་བདུད་ནི། ཕྱིའི་དངོས་
པོ་དང་སེམས་ཅན་གྱི་གནོད་པ། མེ་དང་ཆུ་དང་གཡང་ས་དང་གནམ་ལྕགས་
ཀྱི་ཐོག་འབེབས་པ་ལ་སོགས་པ་དང༌། སེམས་ཅན་མ་རུངས་པ་དགྲ་དང་
ཆོམ་རྐུན། དུག་སྦྲུལ་དང་གཅན་གཟན་དང་། ཤ་ཟ་འདྲེའི་འཇིགས་པ་ལ་
སོགས་པས་ལུས་སེམས་ལ་གནོད་པའོ། །ཐོགས་མེད་བདུད་ནི་ནང་གི་ཉོན་
མོངས་པ་འདོད་ཆགས་དང་། ཞེ་སྡང་དང་། གཏི་མུག་ལ་སོགས་པ་ཉོན་མོངས་
པ་བརྒྱད་ཁྲི་བཞི་སྟོང་ལ་སོགས་པ་སྟེ་དེ་དག་གིས་སྲིད་པ་འཁོར་བའི་སྡུག་
བསྔལ་ཐམས་ཅད་སྟེར་བར་བྱེད་པས་སོ། །དགའ་བྲོད་ཀྱི་བདུད་ནི་གཉན་
ས་དང་རི་ཁྲོད་ལ་སོགས་པ་འགྲིམ་པའི་ཚེ། ངའི་བླ་མ་དེ་གཞན་གྱི་བླ་མ་དང་
མི་འདྲ། གདམས་པ་དེ་གཞན་གྱི་གདམས་པ་དང་མི་འདྲ། ངའི་ཉམས་ལེན་
དེ་གཞན་དང་མི་འདྲ། རྡོ་རྗེ་མཆེད་དང་ལྕམ་དྲལ་རྣམས་གཞན་ལས་ཁྱད་
པར་འཕགས་སོ་སྙམ་ནས་དགའ་ཞིང་བྲོད་པ་ཡིན་ཏེ། མདོར་ན་ནང་གི་ཏིང་
255



མཁན་ཆེན་ངག་གི་དབང་པོས་མཛད། །
ངེ་འཛིན་གྱི་དྲོད་དང་ནུས་པ་ཅུང་ཟད་རེ་ཐོབ་པ་ལ་ཆེད་དུ་འཛིན་ཅིང་ཆགས་
པ་ནི་དགའ་བྲོད་ཀྱི་བདུད་ཡིན། སྙེམས་བྱེད་ཀྱི་བདུད་ནི། སྔ་མའི་བདུད་
དེ་དག་ཐམས་ཅད་ཀྱི་རྩ་བ་ནང་ང་བདག་སྙེམས་བྱེད་ཀྱི་འཛིན་པས་ཕུང་པོ་ལྔ་ལ་
བདག་དང་བདག་གིར་འཛིན་པའི་རྟོག་པ་འདི་ཡིན་པས་འདི་ཆོད་ན་ཕྱིའི་
བདུད་ཐམས་ཅད་མ་བཅད་རང་སར་ཆོད་པ་ཡིན་ཏེ། དཔེར་ན་ཤིང་
སྡོང་པོའི་རྩ་བ་བཅད་ན་ཡལ་ག་ལོ་མ་ཐམས་ཅད་ཤུགས་ཀྱིས་འགྱེལ་འགྲོ་
བ་བཞིན་ཡིན་པས་གོང་དུ་བཤད་པའི་བདུད་བཞི་པོའི་རྩ་བ་ནང་ང་བདག་
སྙེམས་བྱེད་ཀྱི་བདུད་འདི་ལ་ཐུག་ཅིང་འདུ་བས། འདི་གཅད་བྱ་ཡིན། དེ་
གཅོད་པར་བྱེད་པའི་ཐབས་ལ། ཐབས་ཀྱིས་བཅད་པ་དང་། ཤེས་རབ་ཀྱིས་
བཅད་པའི་ཐབས་གཉིས་ལས། ཉན་རང་གིས་ཐབས་ཤེས་ཉི་ཚེ་བས།
བདུད་རགས་པ་བཅོམ་ནས་ཐར་པའི་གོ་འཕང་ཐོབ་ཀྱང་། ཕྲ་བ་མ་རིག་བག་
ཆགས་ཀྱིས། ཡིད་ཀྱི་རང་བཞིན་ཅན་གྱི་ལུས། ཟག་མེད་ཀྱི་ལས། བསམ་
གྱིས་མི་ཁྱབ་པའི་འཆི་འཕོ་ལ་སོགས་པའི་བདུད་བཞི་ཕྲ་བ་མ་བཅོམ་ལ།
བྱང་ཆུབ་སེམས་དཔའ་རྣམས་ཀྱིས་བདུད་བཞི་ཕྲ་རགས་ཐམས་ཅད་བཅོམ་
དགོས༑ བྱང་སེམས་སྔགས་ལ་ཞུགས་པའི་རིག་པ་འཛིན་པས་ཀྱང་བདུད་
བཞི་ཕྲ་རགས་ཐམས་ཅད་བཅོམ་དགོས་ཀྱང་། དེ་གཉིས་ཀས་བཅོམ་ལུགས་
ཀྱི་ཐབས་ལ་མི་འདྲ་བའི་ཁྱད་པར་ཤིན་ཏུ་ཆེ། དེ་ལ་དང་པོ་ཐབས་ཀྱིས་བདག་
འཛིན་བཅད་པ་ནི། ཐོག་མ་མེད་པའི་དུས་ནས་བདག་ཏུ་འཛིན་པ་འདིས་ད་
ལྟའི་བར་གྱི་སྡུག་བསྔལ་ཐམས་ཅད་བསྐྱེད་ལ། ད་དུང་ཡང་འདི་མ་སྤང་ན་
ཐ་མ་མེད་པའི་བར་དུ་གནོད་པ་སྐྱེལ་བ་ཡིན་པས་བདག་ཏུ་འཛིན་པའི་སྐྱོན་
256



༄༅། །སྙིང་ཐིག་སྔོན་འགྲོའི་ཟིན་བྲིས།
རྣམས་ཤེས་པར་བྱས། རིན་ཆེན་བྱང་ཆུབ་ཀྱི་སེམས་འདིས་གནས་སྐབས་
མཐོ་རིས་དང་། བྱང་ཆུབ་སེམས་དཔའི་སའི་ཡོན་ཏན། མཐར་ཐུག་རྣམ་པ་
ཐམས་ཅད་མཁྱེན་པའི་གོ་འཕང་ཐོབ་པའི་ཡོན་ཏན་ཐམས་ཅད་ཐོབ་པ་ཡིན་པས་
དེ་ལྟར་སྐྱོན་ཡོན་ཤེས་པར་བྱས་ཏེ། རིན་ཆེན་བྱང་ཆུབ་ཀྱི་སེམས་རིན་
པོ་ཆེ་སྐྱེ་བར་བྱེད་པ་ཚད་མེད་བཞི་དང༌། བདག་གཞན་མཉམ་བརྗེས་བྱང་
ཆུབ་ཀྱི་སེམས་བསྒོམ་ནས་བདག་རང་འདོད་ཀྱི་འཁྲི་བ་རྩ་བ་ནས་མ་ཆོད་པའི་
བར་བསྒོམ་ཞིང་སེམས་ཅན་ཐམས་ཅད་ལ་མ་དང་རང་ལ་བུའི་འདུ་ཤེས་བཞག་
ནས་སེམས་ཅན་ཐམས་ཅད་ཀྱི་གནས་སྐབས་དང་མཐར་ཐུག་གི་བདེ་བའི་ཆ་
རྐྱེན་དུ་ཡོངས་སུ་བཟུང་བའི་གཞི་ལུས་དང་། དེ་བཞིན་དུ་ལོངས་སྤྱོད་དང་།
དུས་གསུམ་དུ་བསགས་པའི་དགེ་བའི་དངོས་པོ་ཐམས་ཅད་ཡོངས་སུ་གཏོང་
བ་ཡིན་ལ། དེ་ལྟར་ཡོངས་སུ་བཟུང་བའི་གཞི་གསུམ་པོ་དེའི་ཞེན་འཛིན་
ཆོད་ན་དེ་ལས་གཞན་དུ་བདག་ཏུ་འཛིན་པའི་གཞི་མེད་པ་ཡིན་པས། དེ་ལྟར་
བློ་སྦྱངས་ནས་བདག་གཅེས་འཛིན་གྱི་བདུད་དེ་ཆོད་ན་གཅོད་པ་ཞེས་པ་ཡིན་
ཏེ༑ ཌཱ་རུ་གཡུག་མི་དགོས། དྲིལ་བུ་དཀྲོལ་མི་དགོས། རྐང་དུང་འབུད་མི་
དགོས༑ མགོ་ལ་རལ་བ་མི་དགོས། ལག་ན་ཀ་པཱ་ལ་ཁྱེར་མི་དགོས། ཉལ་
བཞིན་དུ་ནང་སྙེམས་བྱེད་ཀྱི་བདག་འཛིན་འདི་རིན་ཆེན་བྱང་ཆུབ་ཀྱི་སེམས་ཀྱིས་
ཡུལ་ཕུད་རྗེས་འདོན་བྱེད་པ་དེ་ལ་གཅོད་རབ་བ་ཉལ་ཉལ་ཟེར་བ་ཡིན།
དེ་ལྟར་མིན་པར་ནང་སྙེམས་བྱེད་ཀྱི་བདུད་དེ་གཅད་དགོས་པའི་གོ་ཡུལ་ཙམ་
ཡང་མ་ཆགས་པར། སྣང་བ་འདྲེ་དང་རྒྱལ་འགོང་དུ་ཤར་ཏེ་གཅད་བྱ་ཕྱི་
ན་ཡོད་པར་རློམས་ནས། ཕཊ་སྒྲོག སྡང་མིག་བརྒྱད། རྐང་དུང་འབུད། ཌཱ་
257



མཁན་ཆེན་ངག་གི་དབང་པོས་མཛད།
རུ་ཁྲོལ་ནས་མི་སེམས་དཀྲུགས། ཁྱི་ཁ་དཀྲོགས་ལྷ་འདྲེ་དང་ཞེ་འགྲས་པར་
བྱེད་པ་དེ་ལ་གཅོད་མཐའ་ཁྱི་ཟུག་ཟུག་ཟེར་བ་ཡིན་པས་མ་ཅིག་གིས་གཅོད་
ལོག་བདུད་ཀྱི་བསྟན་པ་འབྱུང་བར་ལུང་བསྟན་པ་དེ་དེང་སང་གི་གཅོད་རྒན་
རལ་བ་ཅན་འདི་ཚོ་ཡིན་ཏེ། ལྷ་མ་མཐོང་ན་ལྷ་མཐོང་། འདྲེ་མ་མཐོང་ན་འདྲེ་
མཐོང་༑ གྲུབ་པ་མ་ཐོབ་ན་གྲུབ་པ་ཐོབ་ཡོད་ཅེས་ཁ་ཕོ་སྨྲ། རྟ་རྒྱུག་མདའ་
འཕེན་༑ ཆང་འཐུང་ནག་མོ་ཁྲིད་ནས་གྲུབ་པའི་སྤྱོད་པ་ལྟར་སྤྱད་པས་མི་རང་
གཉིས་ཀས་གྲུབ་ཐོབ་ཡིན་རྒྱུ་རེད་ཟེར་ནས་རྒྱུ་མཚན་མེད་པའི་དད་མདོག་བྱེད།
རང་གཞན་གཉིས་ཀ་དམྱལ་བའི་གཏིང་རྡོ་བྱེད་པའི་གཅོད་པ་འདི་རྣམས་ནག་
པོ་དགུ་ཕྲུག་གི་གཅོད་ལོག་བདུད་ཀྱི་སྤྲུལ་པ། སྡིག་པའི་བཤེས་གཉེན། ལོག་
འདྲེན་འབྱུང་པོ་ཞེས་པ་ཡིན་པས་སྤང་དགོས། གཉིས་པ་ཤེས་རབ་ཀྱིས་བཅད་
པ་ནི། ནང་ཕུང་པོ་ལ་སྙེམས་བྱེད་ཀྱི་བདག་འཛིན་འདི་ཆོད་དགོས་པས།
འདི་གཅོད་པ་ལ། ཡུམ་དོན་ངོ་སྤྲད་ཅིང་། བསྒོམ་པས་དེའི་ངང་སྐྱོང་བ།
སྤྱོད་པས་བོགས་དབྱུང་བ་ཡོད་ན་ཡང་སྐབས་འདིར་གོ་བདེ་བའི་དབང་དུ་བྱས་
ན༑ ནང་ཕུང་པོ་ལ་དམིགས་ཏེ་ངར་འཛིན་པ་དང་ང་ཡིར་འཛིན་པ་གཉིས་
པོ་གཅད་བྱའི་བདུད་ཡིན་ལ། དེ་ཡང་གཞི་མེད་རྩ་བྲལ་དུ་གཏན་ལ་འབེབས་
པ་ལ། གང་ཟག་གི་བདག་ང་ཞེས་པ་ནི་ཕུང་པོ་ལྔ་དང་གཅིག་ཐ་དད་བརྟག་
ན་གཅིག་ཐ་དད་གང་དུའང་མ་གྲུབ་པ་བདག་གཞི་མེད་ནམ་མཁའ་ལྟ་བུ་གཏན་
ལ་ཕབ། དེའི་གདགས་གཞི་ཕུང་པོ་ལྔ་ཡང་རགས་པ་ཆ་ཤས་སུ་བསལ། ཕྲ་
བ་ཕྱོགས་ཆས་དབྱེ་བ་དང་། སྐད་ཅིག་སྐྱེ་འགགས་ཀྱི་རང་བཞིན་ཅན་ལ་
དུས་ཀྱི་ཆ་དང་། དབྱིབས་མཚན་མ་ཁ་དོག་ལ་སོགས་པ་བརྟགས་པས་མ་
258



༄༅། །སྙིང་ཐིག་སྔོན་འགྲོའི་ཟིན་བྲིས།
རྙེད་ཅིང་དངོས་པོའི་ཆོས་ཐམས་ཅད་ཀྱི་ཡིན་ལུགས་ནམ་མཁའ་ལྟ་བུའི་སྨྲ་
བསམ་བརྗོད་པ་དང་བྲལ་བ་སྤྲོས་བྲལ་བློ་འདས་ཆེན་པོ་ཡུམ་ཤེས་རབ་ཀྱི་ཕ་རོལ་
ཏུ་ཕྱིན་པའི་རང་བཞིན་དུ་གཏན་ལ་ཕབ་ནས། དེ་ལྟར་རྟོགས་པའི་ཡེ་
ཤེས་དེའི་རྒྱུན་སྐྱོང་ཞིང་གོམས་པ་དང༌། དེ་ལྟར་དབང་ཐོབ་དམ་ཚིག་དག་
།ལྟ་སྒོམ་གྱི་དྲོད་ཅུང་ཟད་ཐོབ་པའམ། མིན་ཀྱང་བསྙེན་པ་སོང་ཞིང་ བསྐྱེད་རིམ་
ལ་བརྟན་པ་ཅུང་ཟད་ཐོབ་པ་རྣམས་ཀྱིས་མི་ཕོད་པ་ཐོག་ཏུ་བརྫི་ཞིང་བར་ཆད་
དང་མི་མཐུན་པའི་རྐྱེན་རྣམས་ལ་ཕར་ཐོག་འགེལ་དུ་བཀལ་ནས་བར་ཆད་
དངོས་གྲུབ་ལྟས་ངན་གཡང་དུ་ལེན་པའི་སྤྱོད་པས་གཉན་ས་རི་ཁྲོད་ལ་སོགས་པ་
འགྲིམ་པ་ཡིན་ཏེ། ཕྱི་ལྷ་འདྲེ་དངོས་དང་གཟི་བྱིན་གྱི་སློང་གང་རུང་ལ་
བརྟེན་ནས་འཇིགས་ཤིང་སྐྲག་པའི་ཚེ་སྐྲག་ཆེ་བའི་སྟོབས་ཀྱིས་རྣམ་པར་རྟོག་
པ་ཐམས་ཅད་འགགས་པའི་ཤུལ་དེ་ན་སེམས་ཀྱི་ཡིན་ལུགས་ཤེས་རབ་ཀྱི་ཕ་
རོལ་ཏུ་ཕྱིན་པ་རྣམ་པར་རྟོག་པའི་གོས་དང་བྲལ་ནས་གཅེར་བུར་ལྡང་ཞིང་
བཞུགས་ཡོད་པས་དེ་ངོས་ཟིན་པ་བྱ་དགོས་པས་རང་དོན་དུ་རྟོགས་པ་མ་སྐྱེས་
པ་རྣམས་སྐྱེས། སྐྱེས་པ་རྣམས་བོགས་དབྱུང་བའི་གནད་ཡོད་ལ། གཞན་
དོན་དུ་བྱམས་སྙིང་རྗེ་བྱང་ཆུབ་སེམས་ཀྱིས་ལྷ་འདྲེ་ཐམས་ཅད་མར་བཟུང་
ཞིང་དྲིན་གཟོ་བའི་ཆེད་དུ་རང་གི་ལུས་ལྷ་འདྲེར་གཟན་དུ་སྟེར་ཞིང་། རྒྱུད་
ཆོས་ལ་འཁོར་བའི་དངོས་མེད་ལྷ་འདྲེའི་འགྲོ་དོན་བྱེད་པ་ཡིན་ལ། དེ་ལྟར་
ལུས་གཟན་དུ་སྟེར་ནས་རྒྱུད་ཆོས་ལ་བཀོལ་མི་གཏུབ་པའི་ལྷ་འདྲེ་མ་རུངས་
པ་རྣམས་ལ་སྙིང་རྗེ་ཁྲོས་པའི་དྲག་ཤུལ་གྱི་ལས་བརྩམ་པ་ཡིན་ཏེ། དཔེར་
ན་མས་བུ་དང་པོ་ཟས་སོགས་ཀྱིས་བྲིད་ནས་ལེགས་པའི་ལམ་ལ་འགྲོ་ཨེ་ཐུབ་
259



མཁན་ཆེན་ངག་གི་དབང་པོས་མཛད།
ལྟ་ དེ་མ་ཐུབ་ན་སྙིང་རྗེ་ཁྲོས་པས་བརྡུང་བཙོག་བྱེད་པ་བཞིན་ཡིན་པས།
ནང་སྙེམས་བྱེད་ཀྱི་བདུད་རྩ་བ་ནས་ཆོད་པའི་རྣལ་འབྱོར་པས། ལྷ་འདྲེ་རྣམས་
སྙིང་རྗེ་ཆེན་པོས་དབང་དུ་བསྡུ་ཞིང་། ཤེས་རབ་ཆེན་པོས་ཟིལ་གྱིས་གནོན་
དགོས་ཏེ། དང་པོ་ལྷ་འདྲེ་རྣམས་ལ་མར་ཤེས་དྲིན་དྲན་དྲིན་གཟོ་འདོད་ཀྱི་
རྟོག་པ། སྡུག་བསྔལ་རྒྱུ་འབྲས་གཉིས་དང་བྲལ་འདོད་ཀྱི་སྙིང་རྗེ་ཤས་མི་
བཟོད་པ་ཞིག་བསྐྱེད་དེ། སྙིང་རྗེ་དེའི་གདངས་རྡོ་རྗེ་རྣལ་འབྱོར་མ་སོགས་སུ་
གསལ་ནས་དབང་དུ་བསྡུ་ཞིང༌། དེ་ནས་བདག་གནས་ལྷ་འདྲེ་གསུམ་པོ་
ཐམས་ཅད་པོ་ཡུམ་དོན་ཤེས་རབ་ཀྱི་ཕ་རོལ་ཏུ་ཕྱིན་པའི་ལྟ་བས་འཁོར་གསུམ་
དམིགས་པ་མེད་པའི་དབྱིངས་སུ་སྲིད་པ་འཁོར་བ། ཞི་བ་མྱ་ངན་ལས་འདས་
པའི་ཆོས། མདོར་ན་སྣང་སྲིད་འཁོར་འདས་ཀྱིས་བསྡུས་པའི་ཆོས་སྟོང་ཉིད་
སྤྲོས་པ་དང་བྲལ་བའི་ངང་ལས་མ་འདས་མི་འདའ། འདའ་བར་མི་འགྱུར་
བའི་ཀློང་དུ་བློ་ལྷོད་ཀྱིས་གློད་ལ་མཉམ་པར་བཞག་པས་གཉིས་ཆོས་ཀྱི་འཛིན་
པ་ཐམས་ཅད་ཆོས་ཀྱི་དབྱིངས་སུ་ཟིལ་གྱིས་གནོན་པ་ཡིན། དཔེར་ན་རྒྱལ་
པོ་ཁྲི་ལ་བཞུགས་ནས་འབངས་ཟིལ་གྱིས་གནོན་པ་ལྟ་བུ་ཡིན་ནོ། །དེ་ནས་
རང་གི་ལུས་ལ་ཕངས་པ་དང་ཆགས་པ་མེད་པར་ལྷ་འདྲེ་རྣམས་ལ་གང་ལ་
གང་འདོད་ཅི་ལ་ཅི་འདོད་དུ་བྱིན་ནས་ཕུང་པོའི་འཛིན་པ་ལིང་གིས་བསྐྱུར་ནས།
ད་ནི་ལུས་གོག་འདི་མི་ངས་མ་ཟད་འདྲེ་ཁྱེད་རྣམས་ཀྱིས་ཀྱང་གནོད་པ་
མི་བྱེད་པར་མ་ཟད་སྲུང་སྐྱོབ་བྱས་ཀྱང་ནམ་ཞིག་སུས་ཀྱང་བསྲུང་མི་ནུས་པས་
ཁྱེད་རྣམས་ཀྱིས་སུ་འདོད་པས་ཁྱེར། གང་དགོས་པས་ཁུར། ཅི་འོང་བ་ཤོག
མི་འདོད་པ་ཞིག་འོང་ན་ད་དུང་འདིའི་སྟེང་དུ་མི་འདོད་པ་ཅི་ཡོད་པ་ཐམས་ཅད་
260



༄༅། །སྙིང་ཐིག་སྔོན་འགྲོའི་ཟིན་བྲིས།
ཤོག་སྙམ་དུ་བསམ་དགོས། དེ་ལྟར་མ་ཡིན་པར་ཕོ་ཚོད་ཀྱིས་ལྷ་འདྲེ་
བརྙས་བཅོས་བྱེད་པ་དང་། འཇིག་རྟེན་ཆོས་བརྒྱད་གྲགས་པ་སྒྲུབ་པ། ངའི་
ཚེ་དང་སྲོག་མི་ཆད། བླ་མི་ཁུར་བའི་ཆེད་སོགས་སུ་བསམ་ནས། ལུས་སྦྱིན་
བྱེད་མདོག གཉན་ས་གཅད་མདོག ཆུ་མིག་བརྒྱ་རྩ་འགྲིམ་མདོག་བྱེད།
སྙིང་རྗེ་བསྒོམ་ན་དྲག་གམ། སྟོང་པ་ཉིད་བསྒོམ་པ་དྲག་གམ་སྙམ་ནས་དྲག་
སྔགས་བཟླ་བ་སྲུང་འཁོར་བསྒོམ་པ་དང༌། བླ་མ་ལ་གསོལ་བ་འདེབས་པར་
བྱེད་པ་རྣམས་ཀྱིས་ནང་སྙེམས་བྱེད་ཀྱི་བདུད་མ་ཆོད་པར་བདུད་ཀྱིས་དངོས་
སུ་ཁྱེར་ཚར་བ་ཡིན་པས་ནང་སྙེམས་བྱེད་ཀྱི་བདུད་དེ་གྲོང་ན་བསྡད་ཀྱང་འདྲ།
གཉན་ཁྲོད་འགྲིམས་ཀྱང་འདྲ་སྟེ་འདི་ཆོད་དགོས་པས་ཟབ་མོ་གཅོད་ཀྱི་ཉམས་
ལེན་གྱི་མཐར་ཐུག་ང་བདག་འདི་སྟོང་ཉིད་སྙིང་རྗེ་སྙིང་པོ་ཅན་གྱིས་གཅོད་དགོས་
པ་ཡིན། དེ་ནས་ལུས་སྦྱིན་ནམ་བྱེད་དུས་སུ་དང་པོ་ལུས་འདི་ལ་གཅེས་
འཛིན་བག་ཉལ་དུ་ཡོད་པ་མངོན་གྱུར་དུ་སློང་བར་བྱེད་དགོས། འཇིག་རྟེན་
ཚེ་འདིའི་ཟས་གོས་གནས་མལ་ཡོ་བྱད་ཐམས་ཅད་ལུས་འདི་མི་ཉན་མི་ལོ་ནས་
སྡིག་སྡུག་བསྔལ་གཉིས་ཀྱི་སྒོ་ནས་བསགས་པ་ཡིན་པས་དངོས་པོ་ཐམས་ཅད་
ཀྱི་ནང་ནས་ལུས་འདི་ཕངས་ཤིང་གཅེས་པ་ཡིན་པས་གཅེས་འཛིན་སློང་ཡག་
བྱས་ཏེ། དེ་ནས་ལྷ་འདྲེས་གཙོ་བྱས་པའི་སེམས་ཅན་ཐམས་ཅད་ལ་མར་ཤེས་
དྲིན་དྲན། དྲིན་གཟོ་འདོད་ཀྱི་རྟོག་པ་བསྐྱེད་དེ། དྲིན་གཟོ་བའི་ཆེད་དུ་མགྲོན་
བཞིར་ལུས་ཀྱི་མཆོད་སྦྱིན་བྱེད་པ་ཡིན། དེ་ཡང་མཎྜལ་གསོག་པའི་དུས་ལྟ་
བུ་ཡིན་ན་ཐོ་རངས་ཀྱི་དུས་སུ་དཀར་འགྱེད། ཉིན་གུང་ཁྲ་འགྱེད། སྲོད་ལ་
དམར་འགྱེད་བྱེད་པའམ། ཡང་ན་ཐུན་རེ་རེ་བཞིན་འགྱེད་ཆེན་གསུམ་པོ་བཏང་
༡61



མཁན་ཆེན་ངག་གི་དབང་པོས་མཛད།
བ་ཡིན། ཁྱད་པར་ནད་གདོན་དྲག་པོ་བྱུང་དུས་དང་། ལྷ་འདྲེ་དཀར་འགྱེད་
ལ་མི་དགའ་ཞིང་ཤ་ཁྲག་ལ་རྔམས་པ་རྣམས་ལ་དམར་འགྱེད་བྱེད་དགོས་པ་ཡིན།
ནག་འགྱེད་ནི། ལྷ་འདྲེ་སློང་མ་ནུས་པའམ། སློང་ཀྱང་ཚར་ཚད་མ་འོངས་
པའམ༑ ཚར་ཚད་འདྲ་བ་རེ་འོང་ཀྱང་ཆོད་ཚད་མ་འོངས་པར་ཡུན་རིང་པོར་
འགོར་བ་རྣམས་ལ་བྱ་དགོས། འོན་ཀྱང་ངང་ཐུང་ཞིང་ཅུང་ཟད་ཙམ་རེ་སེམས་
མ་དགའ་ནས་ནག་འགྱེད་བྱས་ན་བྱང་སེམས་ཀྱི་ལམ་དང་འགལ་འགྲོ་བ་ཡིན་
པས་མི་བྱ། སྐབས་འགར་ནག་འགྱེད་ཀྱི་དམིགས་པ་རེ་གསུང་སྲོལ་འདུག་
ཀྱང་འདིར་མ་བྲིས།།
དྲུག་པ་བླ་མའི་རྣལ་འབྱོར།
དྲུག་པ་རྟོགས་པའི་ཡེ་ཤེས་རང་རྒྱུད་ལ་སྐྱེད་པར་བྱེད་པའི་ཐབས་ཐམས་
ཅད་ཀྱི་མཐར་ཐུག་པ་ལམ་ཟབ་མོ་བླ་མའི་རྣལ་འབྱོར་གྱི་ཁྲིད་ལ། དེ་ལ་རྣམ་གྲོལ་
ལམ་གྱི་ཐེག་པ་རིམ་པ་དགུ་པོས་ཀྱང་རྟོགས་པའི་ཡེ་ཤེས་རང་རྒྱུད་ལ་བསྐྱེད་
ནས་འབྲས་བུ་ཐོབ་དགོས། དེ་ལ་གསར་མ་པ་ལྟར་ན། སྟོང་ཉིད་ཉན་ཐོས་
རྣམས་ཀྱིས་བསྒོམ། །དེ་ཡི་འབྲས་བུ་འགོག་པ་ཡིན། །ཞེས། ལྟ་བ་ལ་མཐོ་
དམན་མེད་པ་ཡིན་པར་བཞེད་ལ། སྔགས་རྙིང་མ་ལྟར་ན་ལྟ་བ་ལ་མཐོ་དམན་
262



༄༅། །སྙིང་ཐིག་སྔོན་འགྲོའི་ཟིན་བྲིས།
ཡོད་དེ་ཉན་རང་ལ་ཡེ་ཤེས་མེད་པའང་མ་ཡིན་ཀྱང་ཡེ་ཤེས་ཉི་ཚེ་ལས་མེད་
ལ༔ བྱང་ཆུབ་སེམས་དཔས་ཤེས་རབ་ཀྱི་ཕ་རོལ་ཏུ་ཕྱིན་པའི་ལྟ་བ་རྟོགས་
པས་ཡེ་ཤེས་ཉི་ཚེ་མ་ཡིན་པར་ཆེན་པོའམ། ལྟ་བ་མཐོ་བ་ཡིན་པས་ཉན་རང་
དང་བྱང་སེམས་ཀྱི་ཡེ་ཤེས་ལ་ཁྱད་པར་ཤིན་ཏུ་ཆེན་པོ་ཡོད། དེ་ལ་དང་པོ་
ཉན་རང་གིས་མཚན་ཉིད་ཐམས་ཅད་ཚང་བའི་མཁན་པོའམ་སློབ་དཔོན་ཞིག་
བཙལ་ནས། ངེས་འབྱུང་གི་བསམ་པས་ཀུན་ནས་བསླངས་ཏེ་སོ་ཐར་གྱི་
སྡོམ་པ་བླངས་ནས་ལམ་ལྷག་པའི་བསླབ་པ་རིན་པོ་ཆེ་རྣམ་པ་གསུམ་པོ་ཉམས་
སུ་བླང་ན་ཐར་པའི་གོ་འཕང་ཐོབ་པ་ཡིན། ལམ་ཐམས་ཅད་ཀྱི་གཙོ་བོའམ་
ངོ་བོ་ཤེས་རབ་ཡིན་ལ། ཚུལ་ཁྲིམས་དང་ཏིང་ངེ་འཛིན་གཉིས་འཁོར་ཡིན་
པས་ལམ་བདེན་འཁོར་བཅས་ཉམས་སུ་ལེན་པ་ལས་བླ་མ་དང་མཁན་སློབ་ལ་
དད་པ་ཁོ་ནས་ཉན་རང་དགྲ་བཅོམ་པའི་གོ་འཕང་ཐོབ་པར་མ་གསུངས་
ལ༑ འོན་ཀྱང་མདོ་ལས། ཤཱ་རིའི་བུ་དོན་དམ་པ་ནི་དད་པས་རྟོགས་པར་བྱ་
བ་ཡིན་ནོ། །གསུངས་པས་དད་པ་ཁོ་ནས་བདག་མེད་པའི་དོན་རྟོགས་པ་
ཡོད་དོ་སྙམ་ན་དེ་ནི་མ་ཡིན་ཏེ། དད་པ་མེད་པར་ལམ་ལ་འཇུག་པའི་ཐབས་
མེད་པས་ཆོས་ཐམས་ཅད་ཀྱི་སྒོ་ཕྱེ་བ་དད་པ་ཡིན་པས་དང་པོ་དད་པ་ཡོད་དགོས་
པར་གསུངས་པའི་ལུང་ཡིན། དད་པ་ཁོ་ནས་དེ་ཁོ་ན་ཉིད་རྟོགས་པའི་དོན་
མིན༑ དེས་ན་རང་ལ་སྡོམ་པ་སྦྱིན་པའི་མཁན་སློབ་ལ་འགྲས་བསྒྲུབ་ན་ལམ་
གྱི་གེགས་བྱེད་པ་ཡིན་པས་དད་པ་ཡིན་དགོས་ལ། ལམ་བདེན་པ་བཞི་མ་
བསྒོམ་པར་དད་པ་གཅིག་པུས་ཉན་རང་གི་དགྲ་བཅོམ་པ་མི་ཐོབ། བྱང་ཆུབ་
སེམས་དཔའ་རྣམས་ཀྱིས་ཕྱིའི་ཡོངས་འཛིན་བླ་མ་དགེ་བའི་བཤེས་གཉེན་མ་
263



མཁན་ཆེན་ངག་གི་དབང་པོས་མཛད།
བསྟེན། ནང་གི་ཡོངས་འཛིན་བྱམས་སྙིང་རྗེ་བྱང་ཆུབ་ཀྱི་སེམས་ལ་བློ་མ་
སྦྱངས་ན་མཐོང་ལམ་ཆོས་ཉིད་ཀྱི་བདེན་པ་མི་མཐོང་བ་དེས་ན། བཤེས་གཉེན་
ཞི་བ་དུལ་བ་ཉེར་ཞི་བ། །ཡོན་ཏན་ལྷག་བཅས་ལྷག་པར་ལུང་གིས་ཕྱུག །
དེ་ཉིད་རབ་ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་ངལ་སྤངས་
ལ་བསྟེན། །ཞེས་པས། ཡོན་ཏན་བཅུ་ལྡན་གྱི་བླ་མའམ་མིན་ཀྱང་བྱམས་
སྙིང་རྗེ་བྱང་ཆུབ་ཀྱི་སེམས་ལ་བློ་འབྱོང་བའི་དགེ་བའི་བཤེས་གཉེན་ཞིག་དད་
པའི་སྒོ་ནས་བསྟེན་ཅིང་བྱང་ཆུབ་མཆོག་ཏུ་སེམས་བསྐྱེད་ཕ་རོལ་ཏུ་ཕྱིན་པ་དྲུག་
གིས་བསྡུས་པའི་རྒྱལ་སྲས་བྱང་ཆུབ་སེམས་དཔའི་ལམ་རྫོགས་སྨིན་སྦྱངས་པ་རྒྱ་
མཚོ་ལྟ་བུ་ཞིག་ལ་མ་བསླབ་ཀྱི་བར་དུ་དད་པ་ཁོ་ནས་མཐོང་ལམ་ཆོས་ཉིད་ཀྱི་
བདེན་པ་མཐོང་བར་མ་གསུངས་ཤིང་། བླ་མ་ལ་གནོད་པ་བྱེད་ཅིང་དད་པ་
ལོག་ན་སྡིག་པ་ཚབས་པོ་ཆེ་བསགས་འགྲོ་བ་ཡིན་ཏེ། གང་ཞིག་དེ་འདྲའི་
རྒྱལ་སྲས་སྦྱིན་བདག་ལ། །གལ་ཏེ་ངན་སེམས་སྐྱེ་བར་བྱེད་པ་ན། །ངན་
སེམས་སྐྱེ་བའི་གྲངས་བཞིན་བསྐལ་པ་རུ། །དམྱལ་བར་གནས་པར་འགྱུར་
ཞེས་ཐུབ་པས་གསུངས། །ཞེས་སོ། །དེས་ན་ལྕགས་ཀྱིས་ལྕགས་གཅོད་པ་
བཞིན་དུ་སྔར་བསགས་པའི་དགེ་བའི་རྩ་བ་ཐམས་ཅད་འཇོམས་ཤིང་། གཟོད་
ཚོགས་ལམ་ཆུང་ངུ་ནས་ཚོགས་གསོག་དགོས་པ་ཡིན་ལ། བཤེས་གཉེན་དེ་
ལ་སངས་རྒྱས་སུ་མཐོང་བའི་མོས་གུས་ཡོད་ནས་གསོལ་བ་བཏབ་ན་རྟོགས་པའི་
ཡེ་ཤེས་རྒྱུད་ལ་སྐྱེ་བ་ཞིག་ནི་ཡོངས་སུ་མ་གྲགས་ལ། འོན་ཀྱང་བསོད་
ནམས་ཀྱི་ཚོགས་ཆེན་པོ་ནི་རྫོགས་པ་ཡིན་ཏེ། འོན་ཏེ་གང་ཞིག་ཡིད་རབ་
264



༄༅། །སྙིང་ཐིག་སྔོན་འགྲོའི་ཟིན་བྲིས།
དང་བྱེད་ན། །དེ་ཡི་འབྲས་བུ་དེ་བས་ལྷག་པར་འཕེལ། །ཞེས་སོ། ། བྱང་སེམས་
སྔགས་ལ་ཞུགས་པའི་རིག་པ་འཛིན་པས་དང་པོ་རྡོ་རྗེ་སློབ་དཔོན་མཚན་ཉིད་
དང་ལྡན་པ་ཞིག་གི་མདུན་དུ་སྔགས་ཕྱི་པ་གསུམ་གྱི་སྨིན་བྱེད་ཀྱི་དབང་།
ཆུ་དང་ཅོད་པན་སོགས་རིག་གཏད་དང་རྗེས་གནང་སྟེ་ཐུན་མོང་རིག་པའི་དབང་
ལྔ་ཞུས། དམ་ཚིག་རྣམ་པར་དག་པས་རྒྱུད་བསྡམ་ལམ་ཉམས་སུ་ལེན་
པ་ལ། མཚན་བཅས་ཀྱི་རྣལ་འབྱོར་དང་། མཚན་མེད་ཀྱི་རྣལ་འབྱོར་གཉིས་
བསྒོམས་པས་སྒྲུབ་རྟེན་ལ་དྲོད་ཕོག་པ། མར་མེ་རང་འབར་དུ་འགྲོ་བ།
འཇའ་ཟུག་པ་སོགས་རྟགས་བྱུང་བའི་ཚེ་དངོས་གྲུབ་བླངས་པས་ཐུན་མོང་གི་དངོས་
གྲུབ་འདོད་གཟུགས་ཀྱི་ལྷ་དང་སྐལ་བ་མཉམ་པའི་དངོས་གྲུབ་ཐོབ་ནས།
དེ་ནས་ལུས་མ་སྤངས་པར་རི་བོ་པོ་ཏ་ལ་ལ་སོགས་པར་རྫུ་འཕྲུལ་གྱིས་ཕྱིན་ཏེ།
སྤྱན་རས་གཟིགས་དང་འཇམ་དཔལ་ལ་སོགས་པའི་ཞལ་མཐོང་མ་ཐག་ཏུ་
མཆོག་གི་དངོས་གྲུབ་ཐོབ་ནས་མི་ཚེ་ལྔའམ་བདུན་ནམ་བཅུ་དྲུག་གི་མཐར་
རིགས་གསུམ་རིགས་བཞི་རིགས་ལྔ་རྡོ་རྗེ་འཛིན་པ་གང་རུང་གི་གོ་འཕང་ཐོབ་
པ་ཡིན་ལ། དེས་བླ་མ་རྡོ་རྗེ་སློབ་དཔོན་དང་འགལ་ན་དངོས་གྲུབ་ཀྱི་གེགས་
བྱེད་ལ། མ་འགལ་ཞིང་སངས་རྒྱས་སུ་མཐོང་བའི་སྒོ་ནས་གསོལ་བ་བཏབ་
ན་རྟོགས་པའི་ཡེ་ཤེས་རྒྱུད་ལ་སྐྱེ་བར་ཡོངས་སུ་མ་གྲགས་ལ། སྲིད་མཐའ་
མ་བཀག་པ་ཡིན། དེས་ན་རྡོ་རྗེ་སློབ་དཔོན་གྱིས་བསྟན་པའི་མཚན་བཅས་
མཚན་མ་མེད་པའི་རྣལ་འབྱོར་མ་བསྒོམ་ན་བླ་མའི་མོས་གུས་ཁོ་ནས་མཆོག་
གི་དངོས་གྲུབ་ཐོབ་པར་མ་བཤད། སྔགས་ནང་རྒྱུད་སྡེ་གསུམ་གྱིས། དང་
པོ་མ་ཧཱ་ཡོ་གའི་འཇུག་སྒོའི་དབང་ཕྱི་ཕན་པའི་དབང་བཅུ་སོགས། དབང་བཞི་
265



མཁན་ཆེན་ངག་གི་དབང་པོས་མཛད།
ཡོངས་རྫོགས་ཐོབ་ནས། དམ་ཚིག་རྣམ་པར་དག་པས་རྒྱུད་བསྡམས་ནས།
ལམ་ཉམས་སུ་ལེན་པ་ལ་གཉིས། བསྐྱེད་རིམ་དང་རྫོགས་པའི་རིམ་པ་གཉིས་
ཀྱི་བསྐྱེད་རིམ་དང་རླུང་གི་རྫོགས་རིམ་གཙོ་བོར་བསྒོམ་པས་སྟོང་བཞིས་དྲངས་
པའི་དཔེའི་འོད་གསལ་རྒྱུད་ལ་སྐྱེས་ནས། དེའི་རྗེས་ཐོབ་ལ་སྣང་བ་གསུམ་
གྱི་འོད་གསལ་གྱི་རྒྱུ་བྱས་རླུང་འོད་ཟེར་ལྔ་པས་རྐྱེན་བྱས་ནས་སྒྱུ་ལུས་ཀྱི་ལྷ་
སྐུར་ལྡང་བ་ཡིན་ལ། དེ་ནས་དོན་གྱི་འོད་གསལ་ལ་སྦྱོར་བའི་ཚེ། ཚོམ་བུ་
ཚོགས་ཀྱིས་བསྒྲུབ་པ་བྱས་ནས་སྲོད་ལ་ལྷ་ལས་དངོས་གྲུབ་བླངས། གུང་ལ་
དགྲ་ལས་དངོས་གྲུབ་བླངས། ཐོ་རངས་ཡུམ་ལས་དངོས་གྲུབ་བླངས་པས་
དོན་གྱི་འོད་གསལ་རྒྱུད་ལ་སྐྱེས་ནས་དེའི་རྗེས་ཐོབ་ཏུ་སློབ་པའི་ཟུང་འཇུག་གི་
སྐུར་ལྡང་བ་ཡིན་ལ། འདིའི་ལུགས་ལ་བླ་མ་རྡོ་རྗེ་སློབ་དཔོན་དང་འགལ་
ན་མགོ་ཆད་ན་གསོ་མི་རུང་བ་བཞིན་དངོས་གྲུབ་ཐམས་ཅད་ཀྱི་གེགས་བྱེད་པ་
དང་༑ ཚེ་འདིར་ཚེ་ཐུང་ནད་མང་ལ་སོགས་པའི་མི་འདོད་པ་དུ་མ་འབྱུང་
ལ༑ ཕྱི་མ་རྡོ་རྗེའི་དམྱལ་བ་ཐར་དཀའ་བའི་གནས་སུ་སྐྱེ་ནས་སྡུག་བསྔལ་
མྱོང་བ་ཡིན་ལ། རྡོ་རྗེ་སློབ་དཔོན་སངས་རྒྱས་སུ་མཐོང་བའི་སྒོ་ནས་གསོལ་
བ་བཏབ་ན་རྟོགས་པའི་ཡེ་ཤེས་ཏེ་མཆོག་གི་དངོས་གྲུབ་ལ་སྦྱོར་བ་ཡིན་ཀྱང་འདི་
ཉིད་རྩལ་དུ་བཏོན་ཏེ་མ་གསུངས་ཤིང༌། དེའི་ཉེ་རྒྱུའི་སྤྱོད་པ་ཚོམ་བུ་ཚོགས་
ཀྱི་སྒྲུབ་པ་མཛད་ནས་གཞན་ལུས་ཕྱག་རྒྱའི་ཉེར་ལེན་གཙོ་བོ་གསུངས་པ་ཡིན།
ཨ་ནུ་ཡོ་གའི་དང་པོ་བླ་མ་མཚན་ཉིད་དང་ལྡན་པ་ཞིག་གིས་སྨིན་བྱེད་ཀྱི་དབང་།
ཕྱི་ནང་གསང་བའི་དབང་ཐམས་ཅད་བསྐུར་ནས། དམ་ཚིག་རྣམ་པར་དག་
པས་རྒྱུད་བསྡམ། ལམ་ཉམས་སུ་ལེན་པ་ལ་བསྐྱེད་རིམ་ཆ་ཙམ་དང༌། རྫོགས་
266



༄༅། །སྙིང་ཐིག་སྔོན་འགྲོའི་ཟིན་བྲིས།
རིམ་ལ་ཐིག་ལེ་རྫོགས་རིམ་གཙོ་བོར་བསྒོམ་ནས་རྩ་དྲང༌། རླུང་བྱུང་། ཐིག་
ལེ་ལས་སུ་རུང་ཞིང་དགའ་བཞིས་དྲངས་པའི་དཔེའི་འོད་གསལ་རྒྱུད་ལ་སྐྱེས་
ནས༑ རྗེས་ཐོབ་མ་དག་པའི་སྒྱུ་ལུས་ཀྱི་ལྷ་སྐུར་ལྡང་ཞིང་། དེ་དོན་གྱི་འོད་
གསལ་ལ་སྦྱོར་བའི་ཉེ་རྒྱུའི་སྤྱོད་པ་ཕྱག་རྒྱ་སྤྲོས་མེད་གཞན་ལུས་ཕྱག་རྒྱའི་ཉེར་
ལེན་ལ་བརྟེན་ནས་དོན་གྱི་འོད་གསལ་ལ་སྦྱོར་ཞིང་། རྗེས་ཐོབ་སློབ་
པའི་ཟུང་འཇུག་གི་སྐུར་ལྡང་བ་ཡིན་ལ། དེས་ཀྱང་རྫོགས་རིམ་གཙོ་བོ་བསྒོམ་
ཞིང་ཕྱག་རྒྱའི་བོགས་འདོན་གྱིས་དོན་གྱི་ཡེ་ཤེས་ལ་སྦྱོར་བ་གཙོ་བོར་གསུངས་
པ་ལས་བླ་མའི་མོས་གུས་ཁོ་ནས་མཆོག་ལ་སྦྱོར་བར་མ་གསུངས་ལ། འོན་
ཀྱང་སྔགས་ནང་པ་རྣམས་ཀྱིས་དངོས་གྲུབ་སློབ་དཔོན་རྗེས་འབྲང་གསུངས་ཞེས་
པས། དངོས་གྲུབ་བླ་མའི་རྗེ ས་སུ་འབྲང་བ་ལས། ཡི་དམ་དང་མཁའ་
འགྲོའི་རྗེས་སུ་མི་འབྲང་ཡང་གང་ཟག་གི་བསམ་པའི་དབང་གིས་འགའ་ཞིག་
བླ་མ་ལ་དད། འགའ་ཞིག་ཡི་དམ་དང་མཁའ་འགྲོ་ལ་དད་པས། བླ་མ་ལ་
སངས་རྒྱས་སུ་མཐོང་བའི་མོས་གུས་ཡོད་ན། དེས་བསྐྱེད་རྫོགས་མ་བསྒོམ་
ཀྱང་རྟོགས་པའི་ཡེ་ཤེས་རྒྱུད་ལ་སྐྱེ་བ་ཡིན་ལ། དེ་ནི་གསར་མ་བས་ཀྱང་འདོད་
ལ༑ འོན་ཀྱང་མ་ཧཱ་ཨ་ནུ་གཉིས་ཀྱིས་བསྐྱེད་རྫོགས་གཉིས་གཙོ་བོར་བསྒོམ་
པར་བཤད་ལ། བླ་མ་དང་མཆེད་གྲོགས་ལ་འགྲས་སྒྲུབ་ན། རྩ་ལོག་རླུང་
ལོག་སོགས་སུ་འགྱུར་བ་དང་། །ཁ་གདངས་མིག་འགྲད་ལྷ་བསྒོམས་འདྲེ་རུ་
ལོག ༑ཅེས་པ་བཞིན་ནོ། །བླ་མ་དང་མཆེད་གྲོགས་ལ་མི་འགལ་བར་བླ་མ་
ལྷའི་ངོ་བོར་སྒྲུབ་ན་གྲུབ་ཐག་ཉེ་ཞིང་བྱིན་རླབས་མྱུར་བ་ཡིན། ཁྱད་པར་ཨ་
ཏི་ཡོ་གའི་ལུགས་ལ། དང་པོ་བླ་མ་མཚན་ཉིད་དང་ལྡན་པ་ཞིག་གིས་རྫོགས་
267



མཁན་ཆེན་ངག་གི་དབང་པོས་མཛད།
པ་ཆེན་པོ་སྤྲོས་བཅས་སྤྲོས་མེད། རབ་ཏུ་སྤྲོས་མེད། ཤིན་ཏུ་སྤྲོས་མེད་ཀྱི་དབང་
བཞི་ཐོབ། བསྲུང་དུ་ཡོད་པ་རིམ་གྱིས་པའི་དམ་ཚིག་རྩ་བ་བླ་མའི་སྐུ་གསུང་
ཐུགས་ལ་དབྱེ་བ་ཉི་ཤུ་རྩ་བདུན་དང་ཡན་ལག་གི་དམ་ཚིག་ཉི་ཤུ་རྩ་ལྔ་དང་།
བསྲུང་དུ་མེད་པ་ཅིག་ཅར་པའི་དམ་ཚིག་མེད་པ་གཅིག་པུ། ཕྱལ་བ་ལྷུན་གྱིས་
གྲུབ་པ་སྟེ་དམ་ཚིག་རྣམ་པར་དག་པས་རྒྱུད་བསྡམ། ལམ་ཉམས་སུ་ལེན་པ་
ལ་ཀ་དག་ཁྲེགས་ཆོད་དང་། ལྷུན་གྲུབ་ཐོད་རྒལ་གྱི་ལམ་རྣམ་པ་གཉིས་ཉམས་
སུ་ལེན་པ་ཡིན་ཀྱང༌། དེ་ལ་དམིགས་པ་ཡུལ་གྱི་བློ་ཅན་དང་། རིག་པ་རང་
སྣང་གི་བློ་ཅན་གཉིས་ཀྱི་ལམ་ཉམས་སུ་ལེན་ཅིང་དང་པོ་རྟོགས་པ་མ་སྐྱེས་པ་སྐྱེ་
བར་བྱེད་པ། སྐྱེས་པ་མི་ཉམས་པར་བྱེད་པ། མི་ཉམས་པར་གོང་ནས་གོང་
དུ་འཕེལ་བར་བྱེད་པའི་ཉེ་རྒྱུའི་སྤྱོད་པ་ལ་འོག་མ་ལྟར་ཚོམ་བུ་ཚོགས་སྒྲུབ་
དང༌༑ གཞན་ལུས་ཕྱག་རྒྱའི་ཉེར་ལེན་གཙོ་བོར་མ་གསུངས་ཤིང་གང་གཙོ་
ཆེ་བར་བཤད་ན་བླ་མ་སངས་རྒྱས་སུ་མཐོང་བའི་མོས་གུས་ཀྱིས་གསོལ་བ་
བཏབ་ན་རྟོགས་པའི་ཡེ་ཤེས་རྒྱུད་ལ་སྐྱེ་བར་བཤད་དེ། གཡོ་མེད་མོས་གུས་
ཟླ་དྲུག་གིས། །རྡོ་རྗེ་འཆང་གི་ས་ཐོབ་འགྱུར། །ཞེས་པ་དང༌། ས་དང་ལམ་
གྱི་རིམ་པ་ཡང་། །བླ་མའི་མོས་གུས་ལོ་ཟླས་འགྲུབ། །ཅེས་པས། བླ་མ་སངས་
རྒྱས་སུ་མཐོང་དགོས། ཇི་ལྟར་ན། བླ་མ་དེ་སོ་ཐར་གྱི་ལུགས་ལ་ཉན་རང་
འཕགས་པའམ་མིན་ཀྱང་སོ་སྐྱེ་ཡོན་ཏན་ཅན་དུ་མཐོང་བས་གོ་ཆོད་ལ། བྱང་
སེམས་ཀྱིས་འཕགས་པ་ས་ཆེན་པོ་ན་བཞུགས་པའམ། ཡང་ན་སངས་རྒྱས་
སྤྲུལ་པའི་སྐུའམ། ཡང་ན་ཚོགས་ལམ་ཆེན་པོ་ཡན་ཆད་ཀྱི་བྱང་སེམས་ཡོན་
ཏན་ཅན་དུ་མཐོང་ན་དེས་གོ་ཆོད། རྫོགས་པ་ཆེན་པོའི་ལུགས་ལ་བླ་མ་དེ།
268



༄༅། །སྙིང་ཐིག་སྔོན་འགྲོའི་ཟིན་བྲིས།
སོ་སྐྱེ་པཎྜི་ཏའམ། འཕགས་པ་དགྲ་བཅོམ་པའམ། བྱང་སེམས་འཕགས་
པའམ། སངས་རྒྱས་སྤྲུལ་པའི་སྐུར་མཐོང་བ་དང་། ལོངས་སྤྱོད་རྫོགས་པའི་
སྐུར་མཐོང་བས་ཀྱང་མི་འོང༌། གང་དུ་མཐོང་དགོས་ན་བླ་མ་སངས་རྒྱས་ཆོས་
ཀྱི་སྐུར་མཐོང་བའི་སྒོ་ནས་མོས་གུས་ལྟེམ་རྐྱང་མེད་པས་གསོལ་བ་འདེབས་
ནུས་ན་ལམ་རྐྱེན་གཞན་ལ་རག་ལས་མི་དགོས་པར་རྟོགས་པའི་ཡེ་ཤེས་རང་
རྒྱུད་ལ་སྐྱེད་ནུས་པ་ཡིན། དེ་ལྟར་རྒྱུད་ལ་སྐྱེ་བའི་དཔང་པོ་ཞིག་བསྟན་ན།
རྒྱ་གར་འཕགས་པའི་ཡུལ་དུ་ ནཱ་རོ་པ། ཀླུའི་བྱང་ཆུབ། སློབ་དཔོན་རྡོ་རྗེ་དྲིལ་
བུ་པ་རྣམས་ཡིན། བོད་འདིར་ཡང་སོག་པོ་ལྷ་དཔལ་དང་།རྗེ་བཙུན་མི་ལ།
ཀུན་མཁྱེན་ཆེན་པོ་དང་། རིག་འཛིན་འཇིགས་མེད་གླིང་པ་ལ་སོགས་པ་
རྣམས་ཡིན། དེ་ལྟར་བླ་མ་སངས་རྒྱས་སུ་མཐོང་བར་བྱེད་པ་ལ་ཤེས་པར་བྱ་
བ་ལྔ་ སྟེ། བླ་མ་སངས་རྒྱས་སུ་ཤེས་པ་དང་གཅིག གང་མཛད་པ་ཐམས་ཅད་
ལ་སངས་རྒྱས་ཀྱི་མཛད་པར་ཤེས་པ་དང་གཉིས། རང་ངོར་སངས་རྒྱས་ལས་
ཀྱང་བཀའ་དྲིན་ཆེ་བར་ཤེས་པ་དང་གསུམ། བཀའ་དྲིན་ཅན་གྱི་བླ་མ་དེ་
སྐྱབས་གནས་ཀུན་འདུས་ཀྱི་སྤྱི་གཟུགས་ཡིན་པར་ཤེས་པ་དང་བཞི། དེ་ལྟར་
ཤེས་ནས་གསོལ་བ་བཏབ་ན་ལམ་རྐྱེན་གཞན་ལ་རག་མི་ལས་པར་རྟོགས་
པའི་ཡེ་ཤེས་རང་རྒྱུད་ལ་སྐྱེ་བར་ཤེས་པ་དང་ལྔ་ལས། དང་པོ་བླ་མ་སངས་རྒྱས་
སུ་ཤེས་པ་ལ། དྲང་ངེས་གཉིས་ལས། དྲང་དོན་ལྟར་ན་བླ་མ་འདི་སངས་
རྒྱས་སྤྲུལ་པའི་སྐུ་དངོས་ཡིན་ལ། གཞན་རྒྱུད་ཀྱིས་བསྡུས་པའི་སངས་རྒྱས་
རྣམས་ཀྱིས་གདུལ་བྱའི་དོན་དུ་གང་ལ་གང་འདུལ་དུ་སྤྲུལ་པའི་སྐུ་གཟུགས་སྐུ་
འདུས་བྱས་གློ་བུར་བ་སངས་རྒྱས་རྣམས་ཀྱི་ཐུགས་རྗེ་དང་སྨོན་ལམ་གྱི་
269



མཁན་ཆེན་ངག་གི་དབང་པོས་མཛད།
མཐུ་དང༌། གདུལ་བྱའི་བསོད་ནམས་ཀྱི་སྟོབས་ཀྱིས་རྟེན་འབྲེལ་དུ་སྣང་བ་
ཆུ་ཟླ་ལྟ་བུ་ཡིན་པར་ཤེས་ནས་མོས་གུས་ཀྱིས་གསོལ་བ་བཏབ་ན་སངས་རྒྱས་
ཀྱི་བྱིན་རླབས་འཇུག་པ་ཆོས་ཉིད་ཡིན་ཀྱང༌། ད་དུང་བླ་མ་དེ་རང་གི་ཤེས་
རབ་ཞན་པས་གཟུགས་སྐུ་དངོས་མཚན་དུ་བཟུང་ན་ཡང་། དེ་ཡང་མ་དག་
པའི་སྣང་ཞེན་གྱིས་རང་རྒྱུད་པར་སོང་བས་རང་རྒྱུད་ལ་ཡེ་ཤེས་སྐྱེ་བའི་ཉེར་ལེན་
རྣམ་པར་དག་པ་མི་འོང་བས། གང་དག་ང་ལ་གཟུགས་སུ་མཐོང་། །
གང་དག་ང་ལ་སྒྲར་ཤེས་པ། །ལོག་པའི་ལམ་དུ་ཞུགས་པ་ཡི། །སྐྱེ་བོ་དེས་
ནི་ང་མི་མཐོང་། ཞེས་པ་ལྟར་ཡིན་ལ། འོན་ཀྱང་སངས་རྒྱས་ཀྱི་སྤྲུལ་པ་ཡིན་
པར་ནི་བཤད་དེ། མྱ་ངན་མ་བྱེད་ཀུན་དགའ་བོ། །སྨྲེ་སྔགས་མ་འདོན་ཀུན་
དགའ་བོ། །ལྔ་བརྒྱའི་ཐ་མར་གྱུར་པ་ན། །ང་ནི་དགེ་བའི་བཤེས་བགྱིད་དེ། །
ཁྱོད་ལ་སོགས་པའི་དོན་བྱེད་འགྱུར། །ཞེས་གསུངས་པ་ནི། མདོ་སྔགས་
ཐུན་མོང་གི་ལུགས་ཀྱི་བླ་མ་སངས་རྒྱས་སུ་སྒྲུབ་པ་ཡིན་ལ། ངེས་དོན་ཐུན་
མོང་མ་ཡིན་པ་ལྟར་ན་བླ་མ་འདི་སངས་རྒྱས་ཆོས་ཀྱི་སྐུ་དངོས་ཡིན་ཏེ། དེ་
ལ་རིགས་པ་དང་ལུང་གཉིས་ལས། དང་པོ་རིགས་པ་ནི། བླ་མའི་ཐུགས་
ཟབ་གསལ་གཉིས་སུ་མེད་པའི་གཞི་གནས་ཀྱི་ཡེ་ཤེས་དེ་རྟོགས་རུང་མ་
རྟོགས་རུང་ངོ་བོ་ཡེ་དག་གི་སངས་རྒྱས་རྟག་བརྟན་འཕོ་འགྱུར་མེད་པའི་འདུས་
མ་བྱས་སངས་རྒྱས་ཆོས་ཀྱི་སྐུ་ཡིན་ཏེ། སངས་རྒྱས་རྣམས་ནི་ཆོས་ཉིད་ལྟ། །
འདྲེན་པ་རྣམས་ནི་ཆོས་ཀྱི་སྐུ། །ཞེས་པ་ལྟར་གཞི་འབྲས་དབྱེར་མེད་ཀྱི་སངས་
རྒྱས་ཆོས་ཀྱི་སྐུ་དེའི་རྩལ་ལམ་རྣམ་རོལ་སྟོང་པའི་གཟུགས་བརྙན་བླ་མའི་སྐུ་
གསུང་ཐུགས་མི་ཟད་པ་རྒྱན་གྱི་འཁོར་ལོར་སྣང་བའི་གཟུགས་སྐུ་དངོས་ཡིན།
27()



༄༅། །སྙིང་ཐིག་སྔོན་འགྲོའི་ཟིན་བྲིས།
གཟུགས་སྐུའི་ངོ་བོ་ཆོས་སྐུ། ཆོས་སྐུའི་རྣམ་འགྱུར་གཟུགས་སྐུ། དོན་ལ་དེ་
གཉིས་དབྱེར་མི་ཕྱེད་པ་མཉམ་པ་ཆེན་པོའམ། ཟུང་འཇུག་རྡོ་རྗེ་འཆང་། ཀུན་
ཏུ་བཟང་པོ། རྡོ་རྗེ་སེམས་དཔའ་རིགས་དང་དཀྱིལ་འཁོར་ཐམས་ཅད་ཀྱི་
ཁྱབ་བདག་སྲིད་ཞི་ཀུན་ཁྱབ་ཀྱི་ཡེ་ཤེས་ཆེན་པོ་སངས་རྒྱས་ཆོས་ཀྱི་སྐུ་ཡིན་པའི་
གནད་ཀྱིས། སྣོད་ཀྱི་འཇི ག་རྟེན་དཔལ་ལྡན་བླ་མའི་ཚོགས་ལ་སྐྱབས་
སུ་མཆིའོ། །བཅུད་ཀྱི་སེམས་ཅན་ལྷ་དང་ལྷ་མོའི་ཚོགས་ལ་སྐྱབས་སུ་མཆིའོ། །
སྣང་སྲིད་དཔལ་ལྡན་བླ་མའི་ཚོགས་ལ་སྐྱབས་སུ་མཆིའོ། །ཞེས་པས། ནང་
མཚོན་བྱ་དོན་གྱི་ཡེ་ཤེས་བླ་མའི་ཐུགས་ཆོས་ཀྱི་སྐུ་ཡིན་ལ། དེ་མཚོན་པར་
བྱེད་པ་ལ་མཚོན་བྱེད་རྟགས་ཀྱི་བླ་མའི་སྐུ་གསུང་ཐུགས་ཀྱི་རྣམ་པར་ཤར་བ་
ཡིན་པས། ཆོས་ཉིད་ཀྱི་རིགས་པས་བླ་མ་སངས་རྒྱས་སུ་འགྲུབ་པ་ཡིན་ལ།
ལུང་ནི། འདི་ནི་རང་བྱུང་བཅོམ་ལྡན་འདས་སོགས་སྔར་དྲངས་པ་ལྟར། ལུང་
མཐའ་ཡས་སོ། །གཉིས་པ་གང་མཛད་པ་ཐམས་ཅད་སངས་རྒྱས་ཀྱི་མཛད་
པར་ཤེས་པ་ཡིན་ལ། དེ་ཡང་། ཐུན་མོང་དང་མཆོག་གི་མཛད་པ་གཉིས།
དང་པོ་དེ་ལ་ཞི་རྒྱས་དབང་དྲག་གི་མཛད་པ་བཞི་ལས། དེ་ལ་ཆོས་དང་འཇིག་
རྟེན་གཉིས། དང་པོ་འཇིག་རྟེན་གྱི་ལུགས་ཀྱི་མཛད་པ་ཐམས་ཅད་སངས་
རྒྱས་ཀྱི་མཛད་པར་མ་ཤེས་ན་ངའི་བླ་མ་ནི་སངས་རྒྱས་ཡིན་ཀྱང་། མཛད་པ་
ནི་སངས་རྒྱས་ཀྱི་མཛད་པ་མ་ཡིན་སྙམ་ན་འགལ་བ་ཡིན་པས། འཇིག་རྟེན་
གྱི་ལུགས་ཀྱི་གྱོད་བཤད། སེམས་ཅན་མི་འདུམ་པ་ལ་སོགས་འདུམ་པར་
བྱས་ནས་གཙོ་བོ་གྲོས་དཔོན་ཆེན་པོ་མཛད་ན་ཞི་བའི་མཛད་པ་ཡིན་བསམ།
ནོར་བསགས། ས་ཞིང་བཅད། ཁང་པ་བརྩིགས། ཚོང་ཁེ་སྤོག་ལ་སོགས་
271



མཁན་ཆེན་ངག་གི་དབང་པོས་མཛད།
པ་མཛད་པ་ཐམས་ཅད་རྒྱས་པའི་མཛད་པ་ཡིན་བསམ། ཕོ་འགུགས་མོ་
འགུགས་ལ་སོགས་པ་མཛད་ཉིན་རེ་རེ་བཞིན་བུད་མེད་བརྒྱ་རེ་ཁྲིད་སོང་ན་ཡང་
དབང་གི་མཛད་པ་ཡིན་པར་བལྟ། དམེ་གྱོད་འཁྲུགས་པ་ལ་སོགས་པ་
བསླངས། ཉིན་རེ་རེ་བཞིན་བཤས་བརྒྱ་རེ་བཤའ་འདུག་ཀྱང་དྲག་པོའི་
མཛད་པ་ཡིན་པར་བལྟ། ཡང་འོད་ཟེར་དཀར་པོ་སྤྲོས་ཏེ། ནད་དང་མཚོན་
དང་མུ་གེ་ལ་སོགས་པའི་འཇིགས་པ་ཆེན་པོ་བརྒྱད་དང་བཅུ་དྲུག་ཞི་བར་བྱེད་
པ་ཞི་བའི་མཛད་པ། ཡང་འོད་ཟེར་སེར་པོ་སྤྲོས་ཏེ། ཚེ་དང་བསོད་ནམས་
དཔལ་འབྱོར་ལོངས་སྤྱོད་ལ་སོགས་འབྱོར་དྲུག་རྒྱས་པར་བྱས་པ་རྒྱས་པའི་མཛད་
པ། ཡང་འོད་ཟེར་དམར་པོ་སྤྲོས་ཏེ། ཁམས་གསུམ་དབང་དུ་བསྡུས་
པ་ལ་སོགས་པའི་མོས་པ་རྣམ་པ་བཞིའི་སྒོ་ནས་དབང་གི་མཛད་པ། ཡང་འོད་
ཟེར་ལྗང་ནག་སྤྲོས་ཏེ། དགྲ་དང་བགེགས་ཐམས་ཅད་བསད་བསྐད་བརླག་
པ་ལ་སོགས་པའི་མཛད་པ་ཐམས་ཅད་དྲག་པོའི་མཛད་པ་ཡིན་པར་བལྟ།
གཉིས་པ་མཆོག་གི་མཛད་པ་ནི། ཐར་པ་བྱང་ཆུབ་གསུམ་གྱི་ལམ་གདུལ་བྱ་
རྣམས་ལ་བསྟན་ཏེ་ཐར་པ་དང་ཐམས་ཅད་མཁྱེན་པའི་གོ་འཕང་ལ་འགོད་
པར་མཛད་པ་ཡིན། གསུམ་པ་རང་ངོར་སངས་རྒྱས་ལས་ཀྱང་བཀའ་དྲིན་
ཆེ་བར་ཤེས་པ་ནི། བདག་ཅག་སྙིགས་མ་ལྔ་བདོ་བའི་འགྲོ་བ་འདས་པའི་
སངས་རྒྱས་ཐམས་ཅད་ཀྱིས་འདུལ་མ་ནུས་པར་རྡོ་དགུའི་བར་གྱི་ཤོར་ཡུ་མ་
བདག་ཅག་ལ་ཐུགས་རྗེ་ཆེན་པོས་གཟིགས་ཏེ་རྗེས་སུ་འཛིན་པའི་ཆེད་དུ་
སངས་རྒྱས་རྡོ་རྗེ་འཆང་མི་ལྤགས་གྱོན་པའི་རྣམ་པས་བྱོན་ནས་སྤངས་རྟོགས་
ཀྱི་ཡོན་ཏན་ལ་སངས་རྒྱས་ཐམས་ཅད་དང་མཉམ་ཀྱང་། རང་ངོ་ལ་སངས་
272



༄༅། །སྙིང་ཐིག་སྔོན་འགྲོའི་ཟིན་བྲིས།
རྒྱས་ལས་ཀྱང་བཀའ་དྲིན་ཆེ་བ་ཡིན་པས། བླ་མས་ཕན་བྱས་པ་ལྟ་བུ་ཕས་
མ་བྱས། མས་མ་བྱས། གྲོགས་དགའ་མཛས་མ་བྱས། འཇིག་རྟེན་ལ་ཕན་
པར་གྲགས་པའི་གཙོ་བོ་ཆེན་པོ་སུས་ཀྱང་མ་བྱས། བླ་མས་བདག་ལ་ཕན་
ཇི་ལྟར་བྱས་ན། མི་དགེ་བ་སྤངས་པའི་ཚུལ་བསླབ་སྟེ་ངན་སོང་གི་སྒོ་འཕར་
བཅད༑ དགེ་བ་སྒྲུབ་ཚུལ་བསླབ་སྟེ་མཐོ་རིས་དང་ཐར་པའི་ཐེམ་སྐས་བཙུགས།
བྱང་ཆུབ་མཆོག་ཏུ་སེམས་བསྐྱེད་དུ་བཅུག་ནས་རྣམ་པ་ཐམས་ཅད་མཁྱེན་པའི་
རིགས་ཀྱི་ས་བོན་བཏབ། རིག་པ་ཆོས་སྐུར་ངོ་སྤྲད་ནས་མཐར་ཐུག་ཆོས་
སྐུའི་ཕ་ཕོག་སྩོལ་བ་པོ་ཡིན་པས་རང་རེའི་ངོར་སངས་རྒྱས་ལས་ཀྱང་བཀའ་དྲིན་ཆེ་
བར་ཤེས་དགོས། བཞི་པ་སྐྱབས་གནས་རྒྱ་མཚོའི་ཡེ་ཤེས་ཀྱི་སྤྱི་གཟུགས་
སུ་ཤེས་པ་ནི། ཕྱི་དཀོན་མཆོག་གསུམ་པོ་ཡང་བླ་མ་ལ་འདུ་བ་ཡིན་ཏེ། བླ་
མའི་སྐུ་དགེ་འདུན། གསུང་དམ་པའི་ཆོས། ཐུགས་སངས་རྒྱས་ཡིན་ཏེ།
དག་ཐོབ་བྲལ་བའི་སེམས་སངས་རྒྱས། །མི་འགྱུར་དྲི་མེད་ཆོས་དང་ནི། །
ཡོན་ཏན་ལྷུན་རྫོགས་དགེ་འདུན་ཉིད། །ཡིན་ཕྱིར་རང་གི་སེམས་ཉིད་མཆོག །
ཅེས་སོ། །ནང་རྩ་བ་གསུམ་གྱི་ངོ་བོ་ཡང་བླ་མ་ཡིན་ཏེ། བྱིན་རླབས་ཀྱི་རྩ་བ་
བླ་མ་ཡིན་ཏེ། མཚོན་བྱ་དོན་གྱི་བླ་མ་ཐུགས་ཡེ་ཤེས་ཆེན་པོ། མཚོན་བྱེད་
རྟགས་ཀྱི་བླ་མ་སྐུ་སྔགས་པ་དང་རབ་བྱུང་གི་རྣམ་པར་བཞུགས་པ་དེ་ཡིན་ལ།
དངོས་གྲུབ་ཀྱི་རྩ་བ་ཡི་དམ་ཡང་ཆོས་ཉིད་དོན་གྱི་ལྷ་བླ་མའི་ཐུགས་ཡེ་ཤེས་ཆེན་
པོ༑ ཆོས་ཅན་རྟགས་ཀྱི་ལྷ་ཡི་དམ་ཞི་ཁྲོ་རབ་འབྱམས་ཀྱང་བླ་མའི་ཐུགས་
ཡེ་ཤེས་ཆེན་པོའི་རོལ་བ། ཕྲིན་ལས་ཀྱི་རྩ་བ་མཁའ་འགྲོ་ཡང་བླ་མའི་ཐུགས་
ཡེ་ཤེས་ཆེན་པོའི་ཆོས་ཉིད་ཀྱི་མཁའ་ལ་ཐུགས་རྗེ་རྩལ་ཤར་གྲོལ་འགགས་
273



མཁན་ཆེན་ངག་གི་དབང་པོས་མཛད།
མེད་དུ་འགྲོ་བ་ཡིན། བིར་ཝ་པས། སྟོང་ཉིད་སྙིང་རྗེ་གཅིག་པུའི་སྐུ། །སྲིད་
གསུམ་བདེ་ཆེན་ངོ་བོ་ཉིད། །སྤྲོས་པའི་དྲི་མ་དང་བྲལ་བ། །བླ་མ་རྡོ་རྗེ་ཅན་
ཞབས་འདུད། །ཅེས་པས། བླ་མའི་ཐུགས་ཆོས་སྐུ། གསུང་ལོངས་སྐུ། སྐུ་སྤྲུལ་
སྐུ༑ ཡོན་ཏན་ནོར་ལྷ། ཕྲིན་ལས་ཆོས་སྐྱོང་སྲུང་མ་རྣམས་ཡིན་པས།
དེ་ལྟར་སྐྱབས་གནས་རྒྱ་མཚོ་ལྟ་བུ་སྤྲོ་དང་སྡུད་པའི་བྱེད་པོ་བླ་མ་ཡིན་ཏེ།
དཔེར་ན་ཉི་མའི་འོད་ཟེར་ཐམས་ཅད་ཀྱི་སྤྲོ་གཞི་ཉི་མ་ཡིན་ལ། འོད་ཟེར་
ཐམས་ཅད་ཉི་མའི་ངོ་བོར་འདུ་བ་བཞིན། སྐྱབས་གནས་རྒྱ་མཚོ་ལྟ་བུ་ཡང་
ཕར་བླ་མའི་ཐུགས་ཡེ་ཤེས་ཆེན་པོ་ལས་སྤྲོས། ཚུར་བླ་མའི་ཐུགས་ཡེ་ཤེས་
ཆེན་པོར་འདུ་བ་ཡིན་པས་སྤྲོ་དང་སྡུད་པའི་སྤྱིའི་གཟུགས་སུ་ཤེས་པར་བྱ་
དགོས༑ ལྔ་པ་དེ་ལྟར་ཤེས་ནས་གསོལ་བ་བཏབ་ན་ལམ་རྐྱེན་གཞན་ལ་
རག་མི་ལས་པར་རྟོགས་པའི་ཡེ་ཤེས་རང་རྒྱུད་ལ་སྐྱེད་པ་ནི། དེ་ལྟར་སྐྱབས་
གནས་རྒྱ་མཚོ་ཉི་མའི་དཀྱིལ་འཁོ ར་ལྟར་ཐུགས་རྗེའི་ཡེ་ཤེས་ཀྱི་འོད་ཟེར་
འཆར་རུང༌། ཐམས་ཅད་བླ་མའི་ངོ་བོར་འདུ་བར་ཤེས་ཏེ་ཐག་མ་ཆོད་ན།
བླ་མ་མར་པས་བླ་མ་ནཱ་རོ་པ་དང་ཡི་དམ་བདེ་མཆོག་འཁོར་ལོ་གཉིས་ལས་ཡི་དམ་
ལྷག་པར་བཟུང་བས་ཆོས་བརྒྱུད་ཆུ་བོ་བས་རིང་ཡང་། མི་བརྒྱུད་མེ་
ཏོག་བས་ཡལ་སླ་བ་གསུངས་པ་ལྟ་བུ་དང་། ཇོ་མོ་ལྕམ་གྱིས་བླ་མ་གུ་རུ་པདྨ་
དང༌། ཡི་དམ་རྡོ་རྗེ་ཕུར་པ་གཉིས་ཀྱི་ཡི་དམ་ལྷ་ལྷག་པར་བཟུང་བས་གུ་
རུས་རྗེས་སུ་མ་བཟུང་ཞིང་མཚོ་རྒྱལ་ལ་གཏད་པ་ལྟ་བུ་ཡིན། དེས་ན་སྐྱབས་
གནས་རྒྱ་མཚོའི་ཐུགས་རྗེ་ཉི་མའི་ཚ་རེག་ལྟ་བུ་དང༌། རང་རྒྱུད་སྤུ་བ་ལྟ་བུ་དེ་
གཉིས་མཚམས་སྦྱར་བའི་མེ་ཤེལ་ལྟ་བུ་དེ་བླ་མ་ཡིན་པས་བླ་མ་སངས་རྒྱས་
274



༄༅། །སྙིང་ཐིག་སྔོན་འགྲོའི་ཟིན་བྲིས།
སུ་མཐོང་བའི་སྒོ་ནས་མོས་གུས་གཞུ་བརྡུང་བ་ལྟ་བུའི་ཐང་ལྷོད་མེད་པར་
གསོལ་བ་བཏབ་ན་གོང་དུ་བཤད་པ་ལྟར་བསྐྱེད་རྫོགས་སོགས་ལམ་རྐྱེན་གཞན་
ལ་ལྟོས་མི་དགོས་པར་རྟོགས་པའི་ཡེ་ཤེས་རང་རྒྱུད་ལ་སྐྱེ་བ་ཡིན་པར་ཤེས་
པའོ༑ །འདི་དག་ནི་དཀྱིལ་འཁོར་གང་དུ་ཧེ་རུ་ཀའི་ངོ་བོར་དབང་རྫོགས་
ཞེས་པའི་དོན་ཡིན་ཀྱང་སྐབས་འདིར་བཤད་པ་ཡིན། དེ་ལྟར་ཤེས་པ་ལྔའི་
སྒོ་ནས། ཕྱི་སྒྲུབ་བླ་མའི་རྣལ་འབྱོར། ནང་སྒྲུབ་རིག་འཛིན་འདུས་པ།
གསང་སྒྲུབ་ཐུགས་རྗེ་ཆེན་པོ། ཡང་གསང་གི་སྒྲུབ་པ་ཐིག་ལེ་རྒྱ་ཅན་རྣམས་
དང་༑ ཀུན་མཁྱེན་ཆེན་པོའི་དགོངས་པ་ལྟར་ན། ཕྱི་སྤྲུལ་སྐུའི་སྒྲུབ་པ།
ནང་ལོངས་སྐུའི་སྒྲུབ་པ། གསང་བ་མཁའ་འགྲོའི་སྒྲུབ་པ། ཡང་གསང་ཡེ་
ཤེས་བླ་མ་མཉམ་བཞག་གི་སྒྲུབ་པ་རྣམས་ཡིན་ཀྱང་། སྐབས་འདིར་ཕྱི་སྒྲུབ་
བླ་མའི་རྣལ་འབྱོར་ལྟར་སྒྲུབ་པ་ཡིན་པས། ཨ་བུའི་ཞལ་ནས། བླ་མ་བསྟེན་
ཐབས་མོས་གུས་ཡིན་ཏེ་ཞེ་ས་མིན། །བླ་མ་སྒྲུབ་ཐབས་མོས་གུས་ཡིན་ཏེ་
གསོལ་འདེབས་མིན། །ཞེས་དང༌། སྐྱབས་མགོན་དགེ་མང་རིན་པོ་ཆེའི་
རྒྱལ་སྲས་གཞན་ཕན་མཐའ་ཡས་མཆན། ཞལ་ནས། རྫོགས་པ་ཆེན་པོའི་ལམ་གྱིས་
ཉེ་རྒྱུའི་སྤྱོད་པ་མོས་གུས་བླ་མའི་ལམ་གྱི་རྣལ་འབྱོར་འདི་ཡིན་གསུངས་པས།
མོས་གུས་བསྐྱེད་དགོས། ཨོ་རྒྱན་ཆེན་པོས། བློ་ཐེ་ཚོམ་དང་བྲལ་ན་ཅི་བསམ་
འགྲུབ༑ །ཡིད་ཁྱེད་ཤེས་ཀྱི་དད་པས་བྱིན་རླབས་འཇུག །ཅེས་དང་། དད་
པ་ཅན་གྱི་གང་ཟག་ཕོ་མོ་ལ། །པད་འབྱུང་གང་དུའང་མ་བཞུད་སྒོ་ཉལ་ཡོད། །
ཅེས་ གསུངས་པ་བཞིན་ནོ། །དེ་ལྟར་མོས་གུས་ཀྱི་སྒོ་ནས་བླ་མ་སྒྲུབ་པའི་ཚུལ་
ལ༑ རྣམ་པ་བསྒྱུར་བ་དང་མི་བསྒྱུར་བའི་ལུགས་གཉིས་ལས། ཀུན་མཁྱེན་
༡75



མཁན་ཆེན་ངག་གི་དབང་པོས་མཛད།
བླ་མའི་ལུགས་ལ་རྣམ་པ་མི་བསྒྱུར་བར་གསུངས། གཞན་སྔ་རབས་ཀྱི་བླ་
མ་རྣམས་ཀྱིས་གང་ཟག་གམ་དབང་པོའི་ཁྱད་པར་གྱིས། གང་ཟག་ཁྱད་པར་
ཅན་རྣམས་ལ་རྣམ་པ་བསྒྱུར་མི་དགོས། དེ་ལས་གཞན་རྣམས་ལ་དང་པོ་ནས་
རྣམ་པ་མ་བསྒྱུར་བར་སངས་རྒྱས་སུ་མི་མཐོང་བས། རྣམ་པ་བསྒྱུར་དགོས་
གསུངས༑ དེ་ལྟར་བསྒོམ་ལུགས་ལ་གསུམ་ལས། བྱིན་རླབས་ཀྱི་འཇུག་པ་
མྱུར་དགོས་ན་ཀུན་འདུས་ནོར་བུའི་ལུགས་དང༌། སྐྱབས་འགྲོ་དང་གསོལ་
འདེབས་དུས་ཐོ་བརྩེགས་སུ་བསྒོམ་པ་དང་། ཚོགས་བསགས་པའི་དུས་ཁྲོམ་
ཚོགས་སུ་བསྒོམ་པ་ཡིན། རང་ལུས་ཀྱང་སྐྱབས་འགྲོ་དང་སྒྲིབ་སྦྱོང་གི་དུས་
ཐ་མལ་པ་དང༌། བླ་མའི་རྣལ་འབྱོར་གྱི་དུས་སུ། རང་ཉིད་ཡི་དམ་གང་རུང་
བསྒོམ་པའི་སྤྱི་བོའམ། འཛིན་མེད་ཀྱི་ནམ་མཁར་བསྒོམ་པ་སོགས་བཤད་
ཀྱང་༑ སྐབས་འདིར་རྡོ་རྗེ་རྣལ་འབྱོར་མ་བསྒོམ་དགོས། ཐ་མལ་པའི་རྣམ་
པར་བསྒོམ་ན་དེའི་ལོག་རྟོག་གིས་བྱིན་རླབས་འཇུག་པ་ལ་གེགས་བྱེད་པ་ཡིན།
དེ་ཡང་ཐུན་དང་ཐུན་མཚམས་ཕྱེས་ནས། ཐུན་གྱི་སྔོན་འགྲོ་རྣམས་སོང་
ནས༑ ཐུན་གྱི་དངོས་གཞི་བླ་མའི་རྣལ་འབྱོར་གྱི། དང་པོ་ཚོགས་ཞིང་གསལ་
བ་ནི། ཨེ་མ་ཧོ་ཞེས་པ་ནི་ངོམས་ཤིང་ངོ་མཚར་བའི་ཚིག་ཡིན་ལ། གང་ལ་
ངོ་མཚར་ན་སྣང་སྲིད་དག་པ་རབ་འབྱམས་ཀྱི་སྣང་བ་ལ་ངོ་མཚར། སྣང་བ་
ལ་ཨ་བུའི་ཞལ་ནས། ལོག་རྟོག་འཁྲུལ་པའི་སྣང་བ་རིགས་དྲུག་གི་སེམས་
ཅན་གྱི་ཕྱིན་ཅི་ལོག་གི་འཁྲུལ་ཤེས་ཀྱི་ངོར་སྣང་བའི་ཕྱི་ནང་སྣོད་བཅུད་ཀྱི་མ་
དག་འཁྲུལ་པའི་སྣང་བ་འདི་ཡིན་ལ། རྟེན་འབྲེལ་སྒྱུ་མའི་སྣང་བ་ནི་ས་བཅུའི་
བྱང་སེམས་རྣམས་ཀྱི་རྗེས་ཐོབ་ཀྱི་ཀུན་རྫོབ་སྒྱུ་མ་དང་ཆུ་ཟླ་ལ་སོགས་པའི་
276



༄༅། །སྙིང་ཐིག་སྔོན་འགྲོའི་ཟིན་བྲིས།
རྣམ་པར་སྣང་བ་རྣམས་ཡིན། དེ་ཡང་ཀུན་རྫོབ་ལ་ཀུན་རྫོབ་བདེན་པ་དང་
ཀུན་རྫོབ་ཙམ་གཉིས་ལས་འདི་ཀུན་རྫོབ་ཙམ་ཞེས། དེ་དང་དེར་འཛིན་པ་
མེད་པའི་སྒྱུ་མའི་དཔེ་བརྒྱད་ཀྱི་སྣང་བ་ལྟ་བུ་ཡིན་ལ། ཡང་དག་ཡེ་ཤེས་ཀྱི་
སྣང་བ་ནི་ཆོས་ཐམས་ཅད་ཀྱི་ཡིན་ལུགས་དེ་ཁོ་ན་ཉིད་མངོན་དུ་གྱུར་པ་ཡང་དག་
པའི་ཡེ་ཤེས་ཀྱི་སྤྱོད་ཡུལ་དུ་གྱུར་པ་སྣང་སྲིད་སྐུ་དང་ཡེ་ཤེས་ཀྱི་རོལ་བར་
ཤར་བ་ཡིན། དེ་ཡང་ལོག་རྟོག་འཁྲུལ་པའི་སྣང་བ་དང་། རྟེན་འབྲེལ་སྒྱུ་མའི་
སྣང་བ་གཉིས་ནི་སྣང་ཚུལ་ཡིན་ལ། ཡང་དག་ཡེ་ཤེས་ཀྱི་སྣང་བ་གནས་ཚུལ་
ཡིན༑ གནས་སྣང་མཐུན་པ་དངོས་སོ་སྐྱེའི་ངོར་འཆར་མི་ནུས་ལ། འཕགས་
པ་རྣམས་ལ་ཅུང་ཟད་མཐུན་པར་འཆར་ལ། གནས་སྣང་མཐུན་པ་མཚན་
ཉིད་པ་སངས་རྒྱས་ཀྱི་ས་ཁོ་ན་མ་གཏོགས་ཇི་བཞིན་པ་མི་འོང་ཞིང་འདིར་རྣམ་
པ་ཐམས་ཅད་མཁྱེན་པའི་གཟིགས་པ་ཚད་མར་བྱས་ནས་སྣང་སྲིད་དག་པ་
རབ་འབྱམས་སྣང་སྲིད་དག་པ་གཞིར་བཞུགས་ཀྱི་དཀྱིལ་འཁོར་ལམ་གྱི་སྐབས་
འདིར་གཞིར་བཞེངས་སུ་གསལ་འདེབས་པ་ཡིན། དེ་ཡང་སྣང་ཚུལ་འདི་
དག་པར་བསྐྱེད་རིམ་གྱིས་གསལ་བཏབ་པ་ནི་བློས་བཅོས་མའི་དག་པ་ཡིན་ལ།
གནས་ཚུལ་སྐུ་དང་ཡེ་ཤེས་སུ་གསལ་བ་དངོས་པོའི་ཡིན་ལུགས་མ་བཅོས་
པའི་དག་པ་ཡིན་པས་སྐབས་འདིར་ཡིན་ལུགས་དག་པ་རབ་འབྱམས་སུ་གནས་
པ་གསལ་བཏབ། དེ་ནས་སྣང་ཆ་ནས་དབུས་ཀྱི་གཙོ་བོ་གུ་རུ་མཚོ་སྐྱེས་རྡོ་རྗེ་
ནས་མཐའི་དུར་ཁྲོད་ཀྱི་འདྲེ་མོ་ངན་ནེ་མ་ཡན་ཆད་རྣམ་པ་མ་འདྲེས་པ་གཙོ་བོ་
དང་འཁོར་གྱི་རྣམ་པར་སྣང་ཡང་། ངོ་བོ་བླ་མའི་ཐུགས་ཡེ་ཤེས་ཆེན་པོ་གཅིག་
གི་རང་བཞིན་ཡིན་པས། སྐུ་མཚན་དཔེའི་ཡོན་ཏན། གསུང་ཚངས་དབྱངས་
277



མཁན་ཆེན་ངག་གི་དབང་པོས་མཛད།
ཀྱི་ཡོན་ཏན། ཐུགས་མཁྱེན་བརྩེ་ནུས་གསུམ་གྱི་ཡོན་ཏན་ཐམས་ཅད་དབུས་
ཀྱི་བླ་མ་དང་དབྱེར་མེད་པ་ཡེ་ཤེས་ཆེན་པོ་གཅིག་གི་ངོ་བོར་ཡོངས་སུ་རྫོགས་
པར་གསལ། དེ་ནས་ཐ་མལ་གཉིས་འཛིན་གྱི་རྟོག་པ་ལྡོག་པའི་ཆེད་དུ་
ཚོགས་ཞིང་སྤྱན་འདྲེན་པའི་ཚིག་བརྗོད་མ་ཐག་ཏུ་ཟངས་མདོག་དཔལ་གྱི་རི་
བོ་རྟེན་བརྟེན་པ་དང་བཅས་པ་སྤྲིན་ཆེན་པོ་ནམ་མཁའ་ནས་བསྐྱོད་པ་བཞིན་
དུ་བྱོན་པ་དང་གཞན་ཡང་རང་གི་ཆོས་འབྲེལ་ཐོགས་པའི་བླ་མ་ཐམས་ཅད་
གཟན་ལ་བྱ་རྒོད་བབ་པ་བཞིན་བྱོན་ནས། རྟེན་དང་བརྟེན་པའི་ལྷ་དང་གཞལ་
ཡས་ཁང་སོགས་དེ་དང་དེ་དག་ཏུ་ཐིམ་པར་བསམ་མོ། །མདོ་ལམ་གྱི་བསྐལ་
པ་གྲངས་མེད་མང་པོའི་ཚོགས་བསགས་དགོས་པ་དེ། གསང་སྔགས་ཀྱི་ལམ་
ནས་སྐད་ཅིག་མ་རེ་རེ་ལ་རྫོགས་འགྲོ་བའི་གནད་ཞིང་དང་བསམ་པ་དག་པ་
ལ་ཐུག་པ་ཡིན། གསང་སྔགས་ཀྱི་ཚོགས་གསོག་པའི་ཡུལ་ཡི་དམ་དང་མཁའ་
འགྲོ་ལ་སོགས་པ་གཙོ་བོར་མི་བཟུང་ཞིང༌། བླ་མ་ཉིད་ཚོགས་བསགས་པའི་
ཞིང་མཆོག་དང་རབ་དང་ཕུལ་དུ་གྱུར་བ་ཡིན་པས་ཞིང་དག་པ་དང་། བསམ་
པ་དག་པ་གཞན་དོན་ལ་ཚེ་གཅིག་ལུས་གཅིག་གིས་ཟུང་འཇུག་རྡོ་རྗེ་འཆང་གི་
གོ་འཕང་བ སྒྲུབ་པར་འདོད་པ་ཡིན་ལ། དེ་ཡང་རང་འདོད་ཆེ་ཆེ་ནས་མ་
ཡིན་པར་སྔགས་ཀྱི་རྣལ་འབྱོར་པ་ཞིག་གིས་གཟིགས་ན་སེམས་ཅན་ཐམས་ཅད་
སངས་རྒྱས་པའི་རང་བཞིན་ཅན་ཡིན་པ་ལ་དེ་ལྟར་མ་རྟོགས་པ་རྣམས་ལ་བརྩེ་
བའི་སྙིང་རྗེ་ཆེན་པོ་ཤས་མི་བཟོད་པ་འབྱུང་བ་ཡིན་ཏེ། དོ་ཧ་ལས། རྟོགས་
པའི་རང་སྤྱོད་རྩིས་མེད་ངང་དེ་ནས། །རྨོངས་པའི་འགྲོ་བ་ཉམ་ཐག་མངོན་
གྱུར་ཚེ། །མི་བཟོད་སྙིང་རྗེའི་ཤུགས་ཀྱིས་མཆི་མ་བྱུང་། །བདག་གཞན་བཟློག་
278



༄༅། །སྙིང་ཐིག་སྔོན་འགྲོའི་ཟིན་བྲིས།
ནས་ཕན་པ་ཉིད་ལ་སྤྱོད། །ཅེས་པ་བཞིན་ནོ། །དངོས་པོ་དག་པ་ལྷ་སྔགས་
ཏིང་ངེ་འཛིན་ལས་སྤྲུལ་བའི་མཆོད་པས་མཆོད་པ་ཡིན། དེས་ན་ཚོགས་
བསགས་པའི་སྒོ་ཐམས་ཅད་བསྡུ་ན་ཡན་ལག་བདུན་ལ་འདུ་ལ། དེ་ཡང་བསྡུ་
ན་བསགས་སྦྱང་སྤེལ་གསུམ་ལ་འདུ་སྟེ། ཕྱག་འཚལ་སྡིག་བཤགས་གཉིས་
སྡིག་པ་སྦྱངས་པའི་ཡན་ལག ཡི་རང་བསྔོ་བ་གཉིས་སྤེལ་བའི་ཡན་ལག
གཞན་གསུམ་པོ་ཚོགས་བསགས་པའི་ཡན་ལག་ཡིན་ལ། དང་པོ་ང་རྒྱལ་གྱི་
གཉེན་པོ་ཕྱག་འཚལ་བ་ཡིན་ཏེ། ང་རྒྱལ་ནི་གཞན་ལ་ལྟོས་ནས་ང་བཟང་སྙམ་
པ་ཡིན་པས། འཇིག་རྟེན་གྱི་ལུགས་ལ་རིགས་རུས་ཆོ་འབྲང་ལ་སོགས་པའི་
སྒོ་ནས་ང་གཞན་དང་མི་འདྲ་ངའི་རིགས་འདི་དང་འདི་ལྟ་བུའོ་ཞེས་ཟེར་ཡང་།
བོད་ཀྱི་མི་རྣམས་ལ་རིགས་ལ་མཐོ་དམན་མེད། རུས་ལ་སྦོམ་ཕྲ་མེད། ཤ་
ལ་ཆེ་ཆུང་མེད་དེ་ཐམས་ཅད་སྤྲེའུའི་ཚ་བོ་ཡིན་པས་སྤྲེལ་ཕྲུག་ཤ་སྟག་ཡིན།
ཆོས་ཀྱི་ལུགས་ལ་ལུང་རྟོགས་ཀྱི་ཡོན་ཏན་ཅུང་ཟད་རེ་ཡོད་ན་དེས་སེམས་
ཁེངས་པ་ཡིན་པས། དེ་ནི་ཡོན་ཏན་བདུད་དུ་ལྡང་། ཞེས་པ་ཡིན་པས། དེ་
ལྟ་བུའི་ང་རྒྱལ་གྱི་སྒོ་ནས་སྦྱིན་པ་སྦྱིན་ན་བདུད་ཀྱི་སྦྱིན་པ། ཞེས་སྦྱིན་པ་
བདུད་དུ་ལྡང་། དེས་མཚོན་ཏེ་ཚུལ་ཁྲིམས་ལ་སོགས་པའི་ཕར་ཕྱིན་དྲུག་པོ་
བདུད་དུ་ལྡང་བ་ཡིན། དེས་ན་ང་རྒྱལ་ལྕགས་ཀྱི་གོང་བུ་ལ། ཡོན་ཏན་གྱི་
ཆུ་མི་ཆགས། ཞེས་པས། རང་རྒྱུད་ཀྱི་སྐྱོན་མི་མཐོང༌། གཞན་རྒྱུད་ཀྱི་ཡོན་
ཏན་མི་མཐོང་བས་དེའི་གཉེན་པོ་ཕྱག་འཚལ་བ་ཡིན། དེས་ན་གྲལ་མགོ་མི་
རྩོ ད་པར་དམ་ཉམས་དང་ཚུལ་ཁྲིམས་འཆལ་བ་ཐམས་ཅད་གོང་དུ་བཀུར།
ཕྱག་དང་ཞེ་ སའི་གནས་སུ་བཞག ཕྱག་དེ་ལ་དབྱེ་ན། རབ་ལྟ་བ་མཇལ་
279



མཁན་ཆེན་ངག་གི་དབང་པོས་མཛད།
བའི་ཕྱག་ནི། ཕྱག་འཚལ་བའི་ཡུལ། འཚལ་བ་པོ། འཚལ་བའི་བྱ་བ་དང་གསུམ་
པོ་མི་དམིགས་པར་ཤེས་པ་རབ་ལྟ་བས་ཕྱག་འཚལ་བ་ཡིན། འབྲིང་བསྒོམ་
པ་གོམས་པའི་ཕྱག་ནི་ལུས་དཔག་མེད་ལ་མགོ་དཔག་མེད་སྤྲུལ། མགོ་དཔག་
མེད་ལ་ལྕེ་དཔག་མེད། ལྕེ་དཔག་མེད་ཀྱིས་བསྟོད་པའི་དབྱངས་དཔག་མེད་
དུ་སྤྲུལ་ནས་ཕྱག་འཚལ་བ་ཡིན། འདི་བསྐྱེད་རིམ་ཡིན་ནམ་སྙམ་ན་མ་ཡིན་
ཏེ༑ འདི་ནི་ཐ་མལ་མ་དག་པའི་ལུས་དཔག་མེད་དུ་སྤྲུལ་པ་ཡིན་པས་བསྐྱེད་
རིམ་ནི་མ་ཡིན། ཐ་མལ་པ་མོས་གུས་ཀྱི་ཕྱག་ལ་ལུས་ཀྱི་ཕྱག ངག་གི་བསྟོད་
པ༑ ཡིད་ཀྱི་མོས་གུས་ཀྱི་ཕྱག་གསུམ་ལས་ཡིད་ཀྱི་མོས་གུས་གཙོ་ཆེ་བ་ཡིན་
པས་སྐྱབས་གནས་རྒྱ་མཚོའི་ཡོན་ཏན་རྗེས་སུ་དྲན་པའི་སྒོ་ནས་ཕྱག་འཚལ་
བ་ཡིན། ཁྱད་པར་དགེ་འདུན་གྱི་ནང་ལྟ་བུར་དམ་ཚིག་ཉམས་པ་དང་ཚུལ་
ཁྲིམས་འཆལ་བ་ཐམས་ཅད་ལ་ཁྱད་གསོད་དང་བརྙས་བཅོས་མི་བྱེད་པར་བཟང་
ངོན་འབྲི ང་གསུམ་ཐམས་ཅད་གོང་དུ་བཀུར་དགོས། ས་སྙིང་འཁོར་
ལོ་བཅུ་པ་ལས། བསླབ་པ་བཟུང་ཡང་རུང་མ་བཟུང་ཡང་རུང་སྟེ། ང་ཡི་རྗེས་
འཇུག་ཇི་ལྟར་ཞན་ན་ཡང་། །སྐྱེ་བོ་ཕལ་པ་བརྒྱ་ཡིས་དོ་ཟླ་མེད། །ཅེས་པ་
བཞིན༑ བསླབ་པ་མ་བླངས་པའི་སྐྱེ་བོ་ཕོ་མོ་ཐམས་ཅད་ལ་འཁོར་བའི་མཐའ་
འཇོག་རྒྱུ་མེད་ཀྱང་། བསླབ་པ་བླངས་ཏེ་ཉམས་པར་གྱུར་ན་ཡང་སངས་རྒྱས་
མོས་པ་འཇིག་རྟེན་དུ་བྱོན་པའི་དུས་སུ་ཉན་རང་སོགས་རང་འབྲས་ཐོབ་པར་
བཤད་པ་ནི། དཔེར་ན་ཆུ་ན་གནས་པའི་ཉའི་ཁ་ནང་དུ་ལྕགས་ཀྱུ་ཐོགས་པར་
གྱུར་ན་སྔ་ཕྱི་ལ་མ་ལྟོས་པར་སྐམ་ས་ལ་འདྲེན་རྒྱུ་ཡིན་པ་བཞིན། འདི་ཡང་དེ་
དང་མཚུངས་ཏེ་ཐར་ལམ་དགེ་བའི་ས་བོན་ལྕགས་ཀྱུ་ལྟ་བུ་དེས་ཟིན་པར་གྱུར་
280



༄༅། །སྙིང་ཐིག་སྔོན་འགྲོའི་ཟིན་བྲིས།
པས༑ སྔ་ཕྱི་ལ་མ་ལྟོས་པར་ཐར་པའི་སྐམ་ས་ལ་འདྲེན་ངེས་པ་ཡིན་པས་ན།
དད་པ་དང་དག་སྣང་བསྐྱེད་དགོས། གཉིས་པ་མཆོད་པ་ནི། འདོད་ཆགས་
དང་སེར་སྣ་གཉིས་ཀའི་གཉེན་པོ་ལ་འགྲོ་དགོས། མཆོད་སྦྱིན་གཉིས་ཀ་
མཆོད་པའི་ཕྱོགས་སུ་བསྡུ་དགོས། མཆོད་པའི་སྡོམ་ནི། ཞིང་དང་བསམ་པ་
དངོས་པོ་དག་པ་གསུམ་ཡིན། དངོས་པོ་ལ་བདག་པོས་ཡོངས་སུ་བཟུང་མ་
བཟུང་གཉིས། བདག་པོས་ཡོངས་སུ་མ་བཟུང་པའི་དངོས་པོ་མཆོད་པར་
གསང་ཆེན་ཐབས་ལ་མཁས་པའི་མདོར་གསུངས་པ་ཡིན་ལ་དེས་ན་བྱང་ཆུབ་མ་
ཐོབ་ཀྱི་བར་གྱི་ཡོངས་སུ་བཟུང་བའི་གཞི་གསུམ་པོ་ཐམས་ཅད་མཆོད་དགོས།
དེ་དག་ལ་སྔགས་དང་ཕྱག་རྒྱ་ཏིང་ངེ་འཛིན་གསུམ་པོ་རྡོ་རྗེ་འཆང་གིས་བྱིན་གྱིས་
བརླབས་པ་ལ་འདྲ་བས་སྔགས་དང་ཕྱག་རྒྱ་ཏིང་ངེ་འཛིན་གསུམ་པོ་ཚང་བར་བྱ་
བའི་སྒོ་ནས་བདག་པོ ས་ཡོ ངས་སུ་བཟུང་མ་བཟུང་གི་དངོས་པོ་ཐམས་
ཅད་དང་། དངོས་སུ་འབྱོར་པས་མཚོན་ཏེ། ཡིད་ཀྱིས་སྤྲུལ་པའི་མཆོད་པ་
ཀུན་ཏུ་བཟང་པོའི་རྣམ་ཐར་ལས་བྱུང་བའི་མཆོད་པ་རྒྱ་ཆེ་བ་ནམ་མཁའ་དང་
མཉམ་པ། རྒྱུན་རིང་བ་ཇི་སྲིད་འཁོར་བ་མ་སྟོང་གི་བར་དུ། བྱེད་ལས་རྒྱལ་
བ་རྣམས་ཀྱི་དབང་པོ་དྲུག་གིས་སྤྱོད་ཡུལ་དུ་གྱུར་པའི་ཕྱི་ནང་གསང་བའི་མཆོད་
པ་ཟག་པ་མེད་པའི་བདེ་བ་ཁྱད་པར་ཅན་བསྐྱེད་ནུས་པའི་མཆོད་སྤྲིན་དུ་
དམིགས་ནས་མཆོད་པ་ཡིན། ཁྱད་པར་ཡིད་སྤྲུལ་གྱི་མཆོད་པ་ནི་སེམས་ཉིད་
ཡིད་བཞིན་རིན་པོ་ཆེའི་འཆར་ཚུལ་ཡིན་པས་ཁྱད་པར་དུ་འཕགས་པ་ཡིན། །
དེས་ན་སེམས་ལ་གཏོང་ཕོད་ཡོད་ན་ལོངས་སྤྱོད་ཀྱིས་ཕོངས་པ་མི་འབྱུང་སྟེ།
དགེ་བཤེས་སྤྱན་སྔ་བས། ངས་དང་པོ་སྤོག་པོ་བཞི་སྦྱོར་གྱི་སྤོས་སྣ་ཚ་ཏིང་ངེ་



མཁན་ཆེན་ངག་གི་དབང་པོས་མཛད།
འགྲོ་བ་རེས་མཆོད་ནས་མཐར་གསེར་སྲང་ལྔ་བརྒྱ་རེའི་རིན་གྱི་སྤོས་དུས་རེ་
རེ་མཆོད་རྒྱུ་བྱུང་བ་ཡིན་གསུངས། མཆོད་པ་ཐམས་ཅད་ཡོངས་སྤངས་ཏེ། །
བླ་མ་མཆོད་པ་ཡང་དག་བརྩམས། །ཞེས་པས། དཀྱིལ་འཁོར་ཐམས་ཅད་
ཀྱི་ཁྱབ་བདག་བླ་མ་མཆོད་པ་ནི་མཆོད་པ་ཐམས་ཅད་ལས་ཁྱད་པར་དུ་འཕགས་
པ་ཡིན་པར་བཤད་དོ། །གསུམ་པ་ཞེ་སྡང་གི་གཉེན་པོ་སྡིག་པ་བཤགས་པ་
ལ༑ སྟོབས་བཞི་ཚང་དགོས་པས། ཕྱིའི་རྟེན་གྱི་སྟོབས་ཚོགས་ཞིང་གསལ་
བ་ཡིན། ནང་གི་རྟེན་གྱི་སྟོབས་སྐྱབས་སེམས་ཡིན་ཀྱང་དོན་བསམ་པ་ལས་
སྐྱབས་སེམས་ཀྱི་ཚིག་འདོན་མི་དགོས། སུན་འབྱིན་གྱི་སྟོབས་ལ། སྦྱང་བྱ་
སྡིག་པའི་སྒོ་དྲུག་པོ་ལ་འགྱོད་སེམས་བསྐྱེད། སོར་ཆུད་ཀྱི་སྟོབས་ཕྱིན་ཆད་
མི་བགྱིད་པའི་དམ་བཅའ་འབུལ། གཉེན་པོ་ཀུན་སྤྱོད་ཀྱི་སྟོབས། སྐབས་
འདིར་བསྟན་གྱི་སྡིག་པའི་གཉེན་པོ་ཐམས་ཅད་ཡིན། བཞི་པ་ཕྲག་དོག་གི་
གཉེན་པོ་རྗེས་སུ་ཡི་རང་ནི། གཞན་གྱིས་དགེ་བ་སྒྲུབ་པ་མཐོང་བ་དང་ཐོས་
པ་དང་དྲན་པ་ཐམས་ཅད་ལ་སེམས་མི་དགའ་ཞིང་དེ་ལ་འགྲན་སེམས་ཀྱི་ཕྲག་དོག་
མེད་པར། རྒྱལ་བ་སྲས་དང་སློབ་མ་ཉན་རང་རིག་པ་འཛིན་པའི་ཚོགས་
དང་༑ གཞན་སོ་སོའི་སྐྱེ་བོའི་དགེ་བའི་རྩ་བ་ཐམས་ཅད་ལ་ཡི་རང་བྱེད་
དགོས༑ དེ་ལྟར་ཡི་རང་བྱས་ནས་གཞན་གྱི་དགེ་བའི་རྩ་བ་དེ་མ་ཉམས་མ་
གོད་པར་རང་རྒྱུད་ལ་ཐོབ་པ་ཡིན་ཏེ། སྟོང་གསུམ་རི་རབ་སྲང་ལ་གཞལ་
བས་ཚད་བཟུང་རུང་། །རྗེས་སུ་ཡི་རང་དགེ་བ་དེ་ནི་དེ་ལྟར་མ་ཡིན་ནོ། །
ཞེས་སོ། །དགེ་རྩ་གང་ལ་ཡི་རང་བྱེད་ན་ཟག་བཅས་དང་ཟག་པ་མེད་པའི་
དགེ་རྩ་ཐམས་ཅད་ཡིན་ལ། ངོ་བོའི་དབང་དུ་བྱས་ན། དོན་དམ་གྱིས་བསྡུས་
282



༄༅། །སྙིང་ཐིག་སྔོན་འགྲོའི་ཟིན་བྲིས།
པའི་དགེ་རྩ་ཐམས་ཅད་ཟག་མེད་དང་ཀུན་རྫོབ་ཀྱིས་བསྡུས་པའི་དགེ་རྩ་ཐམས་
ཅད་ཟག་བཅས་དང་། ལམ་གྱི་དབང་དུ་བྱས་ན། ཚོགས་སྦྱོར་གྱི་དགེ་རྩ་ཐམས་
ཅད་ཟག་བཅས་དང༌། མཐོང་སྒོམ་གཉིས་ཀྱི་དགེ་རྩ་ཐམས་ཅད་ཟག་མེད་
ཡིན༑ དགེ་རྩའི་དབང་དུ་བྱས་ན། བསོད་ནམས་ཀྱི་ཚོགས་ཐམས་ཅད་ཟག་
བཅས་དང་། ཡེ་ཤེས་ཀྱི་ཚོགས་ཐམས་ཅད་ཟག་མེད་ཡིན། མཉམ་རྗེས་ཀྱི་
དབང་དུ་བྱས་ན། མཉམ་བཞག་ཟག་མེད་དང་། རྗེས་ཐོབ་ཀྱི་དགེ་རྩ་ཐམས་
ཅད་ཟག་བཅས་ཡིན། གྲོགས་ཀྱི་དབང་དུ་བྱས་ན། རྣམ་གྲངས་པ་དང་རྣམ་
གྲངས་མིན་པའི་ཤེས་རབ་ཀྱིས་ཟིན་པའི་དགེ་རྩ་ཐམས་ཅད་ཟག་མེད་དང་།
དེ་གཉིས་ཀྱིས་མ་ཟིན་པའི་རྒྱུ་དགེ་རྩ་ཐམས་ཅད་ཟག་བཅས་ཡིན། མཉམ་
རྗེས་དབྱེར་མེད་སྲིད་ཞི་དབྱེར་མེད་ཀྱི་ལྟ་བ་ཕྱག་རྫོགས་དབུ་གསུམ་གྱི་ལྟ་སྒོམ་
སྤྱོད་པ་ཐམས་ཅད་ངོ་བོ་ཟག་མེད་དང་། སྣང་ཚུལ་ཟག་བཅས་ཀྱི་དགེ་བ་ཡིན་
པས༑ མདོར་ན་བདེན་པ་གཉིས་ཀྱིས་བསྡུས་པའི་དུས་གསུམ་གྱི་རྒྱལ་བ་
སྲས་བཅས་རྣམས་ཀྱིས་དང་པོ་ཐུགས་བསྐྱེད་ནས་བར་དུ་བསོད་ནམས་དང་
ཡེ་ཤེས་ཀྱི་ཚོགས་གཉིས་བསགས། མཐར་མངོན་པར་རྫོགས་པ་སངས་
རྒྱས་པའམ་ལམ་རང་རང་གི་འབྲས་བུ་ཐོབ་ནས་སེམས་ཅན་གྱི་དོན་མཛད་པ་
ཐམས་ཅད་ལ་ཡི་རང་བྱེད། དེ་ནས་སློབ་མ་ཉན་རང་གིས་དུས་གསུམ་དུ་
བསགས་པའི་དགེ་བ་རྣམས་ལ་ཡི་རང་བྱེད། དེ་ནས་དུས་གསུམ་གྱི་རིག་པ་
འཛིན་པ་རྣམས་ཀྱིས་དང་པོ་ཐུགས་བསྐྱེད། བར་དུ་རིམ་གཉིས་ཀྱི་རྣལ་འབྱོར་
བསྒོམ༑ མཐར་རང་འབྲས་མངོན་དུ་གྱུར་པའི་བར་གྱི་དགེ་བ་ཐམས་ཅད་
ལ་ཡི་རང་བྱེད། དེ་ནས་དུས་གསུམ་གྱི་སེམས་ཅན་ཐམས་ཅད་ཀྱི་དགེ་བའི་
283



མཁན་ཆེན་ངག་གི་དབང་པོས་མཛད།
རྩ་བ་ཐམས་ཅད་ལ་ཡི་རང་བྱེད། ཡི་རང་ཞེས་པ་དེ་གཞན་གྱི་དགེ་རྩ་ལ་ཕྲག་
དོག་མེད་པར་དགའ་བར་བལྟ། དགོས་པར་བལྟ། མེད་ཐབས་མེད་པར་ལྟ་
བའི་སེམས་དགའ་བ་བསྒོམ་པ་དེ་ཡིན། དེས་ན་ཡན་ལག་བདུན་པོ་དེ་ཁོལ་
བུར་བཅད་དེ་ཉམས་སུ་བླང་ཆོག་པས་དེ་བཞིན་དུས་དང་རྣམ་པ་ཐམས་ཅད་
དུ་ཉམས་སུ་བླང་དགོས། ལྔ་པ་གཏི་མུག་གི་གཉེན་པོ་ཆོས་ཀྱི་འཁོར་ལོ་
བསྐོར་བ་ནི། ནམ་མཁའི་མཐས་གཏུགས་པའི་ཞིང་ཁམས་རྒྱ་མཚོ་ལྟ་བུ་ན་
རྫོགས་པའི་སངས་རྒྱས་བཅོམ་ལྡན་འདས་རྣམས་མངོན་པར་རྫོགས་པར་སངས་
རྒྱས་ནས་ཆོས་ཀྱི་འཁོར་ལོ་མ་བསྐོར་བ་རྣམས་དང༌། ཉན་ཐོས་དང་རང་སངས་
རྒྱས༑ སྲས་བྱང་ཆུབ་སེམས་དཔའ་རིག་པ་འཛིན་པའི་ཚོགས་དང་བཅས་
པ་གདུལ་བྱའི་ལོག་སྒྲུབ་ཀྱི་རྐྱེན་གྱིས་ཐུགས་སྐྱོ་ཞིང་ཆོས་མི་གསུང་བར་བཞུགས་
པ་རྣམས་ཀྱི་དྲུང་དུ། རང་གི་ལུས་ཚངས་པ་བརྒྱ་བྱིན་གྱི་རྣམ་པ་བསམ་གྱིས་
མི་ཁྱབ་པར་སྤྲོས་ཏེ་གསེར་གྱི་འཁོར་ལོ་རྩིབས་སྟོང་དང་ལྡན་པ། དུང་དཀར་
པོ་གཡས་སུ་འཁྱིལ་བ་རྣམས་ཕུལ་ཏེ། དམ་པའི་ཆོས་ཀྱི་རྔ་བརྡུང་དུ་གསོལ།
དམ་པའི་ཆོས་ཀྱི་དུང་འབུད་དུ་གསོལ། དམ་པའི་ཆོས་ཀྱི་སྒྲོན་མེ་སྦར་དུ་
གསོལ༑ དམ་པའི་ཆོས་ཀྱི་དར་ཕྱར་དུ་གསོལ། དམ་པའི་ཆོས་ཀྱི་རྒྱལ་མཚན་
བསྒྲེང་དུ་གསོལ། ཞེས་གསོལ་བ་བཏབ། ཆོས་འཁོར་གང་བསྐོར་དགོས་ན།
དགེ་མང་གསུང་། གདུལ་བྱའི་ཁམས་དབང་བསམ་པ་བཞིན། །ཞེས་པས།
གདུལ་བྱ་རྣམས་ཀྱི་ཁམས་དང་དབང་པོ་དང་བསམ་པའི་བྱེ་བྲག་ལ་ལྟོས་པའི།
ཕྱི་ཀུན་འབྱུང་འདྲེན་པའི་ཐེག་པ་གསུམ། ནང་དཀའ་ཐུབ་རིག་བྱེད་ཀྱི་ཐེག་
པ་གསུམ། གསང་བ་དབང་བསྒྱུར་ཐབས་ཀྱི་ཐེག་པ་གསུམ་སྟེ་ཐེག་པ་གསུམ་
284



༄༅། །སྙིང་ཐིག་སྔོན་འགྲོའི་ཟིན་བྲིས།
མམ་ནང་གསེས་དགུའི་ཆོས་ཀྱི་འཁོར་ལོ་བསྐོར་བར་གསོལ་བ་འདེབས་པ་
ཡིན༑ དྲུག་པ་ལོག་ལྟའི་གཉེན་པོ་མྱ་ངན་ལས་མི་འདའ་བར་གསོལ་བ་ནི།
ནམ་མཁའི་མཐས་གཏུགས་པའི་ཞིང་ཁམས་རབ་འབྱམས་ན་བཞུགས་པའི་རྒྱལ་
བ་རྫོཊ་པའི་སངས་རྒྱས་བཅོམ་ལྡན་འདས་རྣམས་མཛད་པ་བཅུ་གཅིག་པ་
མཐར་ཕྱིན། བཅུ་གཉིས་པ་མྱ་ངན་ལས་འདའ་བར་བཞེད་པ་རྣམས་དང༌།
སྲས་བྱང་ཆུབ་སེམས་དཔའ་སློབ་མ་ཉན་ཐོས་དང་རང་སངས་རྒྱས། རིག་
པ་འཛིན་པའི་ཚོགས་དང་བཅས་པ་རྣམས་ཞིང་གཞན་དུ་གཤེགས་པར་བཞེད་
པ་རྣམས་ལ། ཞུ་བའི་རྟེན་ལྷ་དང་མིའི་དཔལ་འབྱོར་ཐམས་ཅད་གཅིག་ཏུ་
སྤུངས་ཏེ་ཕུལ་ནས། སྲིད་པ་ཇི་སྲིད་ཀྱི་བར་དུ་མྱ་ངན་ལས་མི་འདའ་བར་བཞུགས་
པར་གསོལ་བ་འདེབས་པ་ཡིན་དེ་དག་གིས་བསྐལ་པ་རྒྱ་མཚོའི་བར་དུ་བཞུགས་
པར་ཞལ་གྱིས་བཞེས་པར་བསམ། དེ་ལྟར་རང་གི་བླ་མ་དང་རྡོ་རྗེ་མཆེད་
ལྕམ་རྣམས་ལ་ཞབས་བརྟན་ཕུལ་ན་རང་གི་ཚེ་གེགས་སེལ་བ་ལ་ཤིན་ཏུ་ཟབ་
པ་ཡིན། བདུན་པ་ཐེ་ཚོམ་གྱི་གཉེན་པོ་བསྔོ་བ་ལ། བསྔོ་བའི་དཔང་པོ་རྒྱལ་
བ་སྲས་བཅས། བསྔོ་རྒྱུའི་དངོས་པོ་རང་གིས་དུས་གསུམ་དུ་བསགས་པའི་
དགེ་བ་ཐམས་ཅད་དང༌། དེའི་སྟེང་དུ་རྒྱལ་བ་སྲས་བཅས་ཀྱི་ཟག་མེད་ཀྱི་
དགེ་རྩ། སེམས་ཅན་ཐམས་ཅད་ཀྱི་ཟག་བཅས་ཀྱི་དགེ་བ་ཐམས་ཅད་གཅིག་
ཏུ་བློས་ཡོངས་སུ་བསྡོམས་ཏེ། གང་ལ་བསྔོ་ན་ཡུལ་སེམས་ཅན་ཐམས་ཅད་
དང་ཁྱད་པར་ནད་པ་ནད་བདག ཤི་བོ་གཤེད་མ་དང་བཅས་པ་ཐམས་ཅད་
ལ༑ གང་གི་ཆེད་དུ་བསྔོ་ན། ཟུར་གཉིས་སམ་དོན་གཉིས་ཚང་བ་དང་ཁྱད་
པར་ཟུར་ཕྱི་མ་འབྲས་བུ་རྣམ་མཁྱེན་ལ་གཙོབོར་དམིགས་དགོས་ཤིང་། ཇི་
285



མཁན་ཆེན་ངག་གི་དབང་པོས་མཛད།
ལྟར་བསྔོ་ན་འཁོར་གསུམ་དམིགས་མེད་ཀྱི་བསྔོ་བ་མཚན་ཉིད་པ་དང་། རྗེས་
མཐུན་པ་གཉིས་ཀྱི་སྒོ་ནས་བསྔོ་དགོས། ལས་དང་པོ་པ་རྣམས་ཀྱིས་འཁོར་
གསུམ་དག་པའི་བསྔོ་བ་མཚན་ཉིད་པ་མི་འོང་ཡང་དེ་དང་རིགས་འདྲ་ཞིག་བྱེད་རྒྱུ་
ཡོད་པ་ཡིན། འཕགས་པ་རྣམས་ཀྱིས་འཁོར་གསུམ་དུ་བདེན་པར་འཛིན་པའི་
བློ་དང་ཞེན་པའི་འཁྲི་ས་མེད་པར་རྣམ་ཀུན་མཆོག་ལྡན་གྱི་སྟོང་ཉིད་བསྔོ་བ་དང་
སྨོན་ལམ་གྱི་རྣམ་པར་ཤར་བའི་བསྔོ་བ་མཚན་ཉིད་པ་ཡིན། སོ་སྐྱེ་རྣམས་
ཀྱིས་དེ་དང་རྗེས་མཐུན་པ་འཁོར་གསུམ་པོ་སྣང་ལ་རང་བཞིན་མེད་པའི་ངེས་
ཤེས་དྲང་བའམ། མིན་ཀྱང་རྒྱལ་བ་སྲས་བཅས་ཀྱི་ལད་མོ་བྱས་ནས།
འཇམ་དཔལ་དཔའ་བོས་སོགས་བརྗོད་ན་གོ་ཆོད་པར་གསུངས། དེས་ན་
བསྔོ་བ་དང་སྨོན་ལམ་གྱིས་འདུན་པ་བསྒྱུར་བ་གལ་ཆེ་མ་གཏོགས་དགེ་རྩའི་
འབྲས་བུ་ལུང་མ་བསྟན་ཡིན་པར་གསུངས་པས་འབྲས་བུ་གང་དུ་འཁྱོགས་འགྲོ་
མི་ཤེས་པས་མངོན་མཐོ་སོགས་ནས་སངས་རྒྱས་ཀྱི་བར་གྱི་རང་གིས་གང་
ཐོབ་པར་འདུན་པའི་འབྲས་བུ་དེ་ཐོབ་པའི་ཆེད་དུ་བསྔོ་དགོས། རྒྱུ་དགེ་རྩ་
བསྔོ་རྒྱུ་ཡོད་ན་བསྔོ་བ་དང་། རྒྱུ་བསྔོ་རྒྱུ་མེད་ན་འབྲས་བུ་ལ་སྨོན་པ་སྨོན་
ལམ་ཡིན། དེ་ལྟར་རང་གིས་བསྔོ་བ་སྨོན་ལམ་བྱེད་པ་ལ་རྒྱལ་བ་སྲས་བཅས་
ཀྱིས་མཐུན་འགྱུར་མཛད་པར་བསམ་པ་གལ་ཆེ། གསུམ་པ་ཕུར་ཚུགས་
སུ་སོགས་ཀྱི་དོན་ནི། ཕུར་ཚུགས་ནི་ཞེ་ཁུང་རུས་པའི་གཏིང་ནས་ཞེས་པའི་
དོན་ཡིན། དངོས་གྲུབ་སྒྲུབ་པ་ལ། སྒྲུབ་གཞི། བསྒྲུབ་བྱ། སྒྲུབ་ཐབས། སྒྲུབ་
ཚུལ༑ གྲུབ་པའི་འབྲས་བུ་དང་ལྔ་ལས། སྒྲུབ་གཞི་བདེ་གཤེགས་སྙིང་
པོ་དོན་དམ་ལྷན་སྐྱེས་གཉུག་མའི་སྒོ་གསུམ། དབང་གིས་སྨིན་བྱ། ལྟ་བས་
286



༄༅། །སྙིང་ཐིག་སྔོན་འགྲོའི་ཟིན་བྲིས།
རྟོགས་བྱ། ལམ་གྱིས་ཐོབ་བྱ་སྟེ་བསྒྲུབ་བྱ་དང་གྲུབ་པའི་འབྲས་བུ་དོན་གཅིག་
པས༑ རགས་པ་སྒོ་གསུམ་ཆོས་ཉིད་དང་བཅས་པ་རགས་པའི་རྡོ་རྗེ་བཞི།
ཕྲ་བ་རྩ་རླུང་ཐིག་ལེ་བརྟེན་པ་ཆོས་ཉིད་དང་བཅས་པ། ཤིན་ཏུ་ཕྲ་བ་ཡེ་ཤེས་
གསུམ་ལྡན་གྱི་རང་བཞིན་སྒྲུབ་གཞི་ཡིན། བསྒྲུབ་བྱ་རྡོ་རྗེ་བཞིའི་གོ་འཕང་
དེ་ཡིན། དེ་ཡང་རྩ་དག་པ་སྐུ་རྡོ་རྗེའམ་སྤྲུལ་པའི་སྐུ་ཡིན། རླུང་དག་པ་གསུང་
རྡོ་རྗེའམ་ལོངས་སྤྱོད་རྫོགས་པའི་སྐུ་ཡིན། སེམས་དག་པ་ཐུགས་རྡོ་རྗེའམ་
ཆོས་ཀྱི་སྐུ་ཡིན། ཆོས་ཉིད་དག་པ་དབྱེར་མེད་རྡོ་རྗེའམ་ངོ་བོ་ཉིད་སྐུ་ཡིན།
སྒྲུབ་ཐབས་ལ་བླ་མའི་སྒྲུབ་པ་དང༌། ཡི་དམ་དང་མཁའ་འགྲོའི་སྒྲུབ་པ་སོགས་
ལས་འདིར་བླ་མའི་སྒྲུབ་པ་ཡིན། སྒྲུབ་ཚུལ་ཡིད་མོས་གུས་དང་ངག་གསོལ་
འདེབས་གཉིས་ཀྱིས་སྒྲུབ་པ་ཡིན། བླ་མ་བསྟེན་ཐབས་མོས་གུས་ཡིན་
ཏེ་སོགས་གོང་དུ་བཤད་པ་ལྟར་དང༌། མོས་གུས་འོང་ཐབས། བླ་མའི་སྐུ་
གཟུགས་སྐུ་དང་། ཐུགས་ཆོས་སྐུ་གཉིས་ཟུང་དུ་འཇུག་པ། ཧེ་དབྱིངས་དང་།
ཀ་ཡེ་ཤེས། རུ་ཟུང་དུ་འཇུག་པ་ཡིན་པས༑ དཀྱིལ་འཁོར་གང་དུ་ཧེ་རུ་ཀའི་ངོ་
བོར་དབང་རྫོགས་པ་སོགས་བླ་མ་སངས་རྒྱས་སུ་ཤེས་པ་སོགས་ལྔ་པོའི་སྒོ་
ནས་མོས་གུས་བསྐྱེད་དགོས། སྐབས་དེར་ཡོན་ཏན་རེ་རེའི་ཆ་ཡང་སོགས་ཀྱི་དོན།
གང་ཡིན་ན། སྐུ་གསུང་ཐུགས་ཀྱི་གསང་བ་བསམ་གྱིས་མི་ཁྱབ་པའི་ཡེ་ཤེས་
དེ་ཡིན་ལ། ནམ་མཁས་གར་ཁྱབ་ཆོས་སྐུས་ཁྱབ། ཆོས་སྐུས་གར་ཁྱབ་
ལོངས་སྐུས་ཁྱབ། ལོངས་སྐུས་གར་ཁྱབ་སྤྲུལ་སྐུས་ཁྱབ་པ་ཡིན། སྐུ་གསུང་
ཐུགས་རྣམ་པ་ཐམས་ཅད་པ་ནི་སྐུ་མཚན་དཔེ་གསུང་ཚངས་དབྱངས་ཐུགས་
མཁྱེན་བརྩེའི་ཡོན་ཏན་རྣམ་པ་ཐམས་ཅད་པར་འཆར་ཏེ། སྐུ་ས་བཅུའི་བྱང་
༡༣



མཁན་ཆེན་ངག་གི་དབང་པོས་མཛད།
སེམས་རྣམས་ལ་ལོངས་སྐུ་དང་། དེ་ལས་གཞན་པ་རྣམས་སྤྲུལ་སྐུ་དང་སྤྲུལ་པ་
སྣ་ཚོགས་སྟོན་པ་ནི། དཔེར་ན། དེ་བཞིན་གཤེགས་པའི་དབུ་གཙུག་ཏོར་
བལྟར་མི་མངོན་པ་བྱང་ཆུབ་སེམས་དཔའ་ཤུགས་འཆང་གིས་རྫུ་འཕྲུལ་གྱི་སྟོབས་
བསྐྱེད་དེ་སྟེང་ཕྱོགས་ཀྱི་འཇིག་རྟེན་བསམ་གྱིས་མི་ཁྱབ་པ་ནས་བལྟས་ཀྱང་མཐར་
མི་མངོན་ལ། རེས་འགའ་དབུལ་མོའི་པང་དུ་ལེན་ཅིང་འཛིན་རྒྱུ་ལྟ་བུ་ཡོད་པ་
ལྟར་ཡིན་པས་ཤེས་བྱའི་རྣམ་པ་ཡོད་དགུར་འཆར་བ་ཡིན། གསུང་རྣམ་པ་
ཐམས་ཅད་པ་ལྷའི་སྐད་དང་ཀླུའི་སྐད་ལ་སོགས་པ་སྒྲའི་རྣམ་པ་ཡོད་དོ་ཅོག་ཏུ་
འཆར་བ་ཡིན། ཐུགས་རྣམ་པ་ཐམས་ཅད་པའི་མཁྱེན་བརྩེ་ནུས་གསུམ་ལས་མ་
གཡོས་བཞིན། བདག་གི་ངོར་ཆགས་པ་སྡང་བ་སོགས་སུ་འཆར་བ་ཡིན། དངོས་
གྲུབ་སྒྲུབ་པའི་དུས་སུ་རྗེ་བཙུན་གུ་རུ་རིན་པོ་ཆེ་སོགས་གསོལ་འདེབས་ཀྱི་འཛབ་
ཡིན་པས། གསོལ་འདེབས་ལེའུ་བདུན་མ་ལེའུ་རེ་རེ་བཞིན་དུ་རང་རང་འདོན་
པར་གསུངས་པའི་དུས་དང་བསྒྲགས་ཏེ་འདོན་པར་བྱ་དགོས། སྒྲུབ་པའི་འབྲས་
བུ་གནས་སྐབས་རིག་འཛིན་བཞི་དང་མཐར་ཐུག་རྡོ་རྗེ་བཞིའི་གོ་འཕང་མངོན་དུ་
འགྱུར་བ་རྣམས་ཡིན་ཀྱང་། སྐབས་འདིར་དེ་ལྟར་སྒྲུབ་ཅིང་གསོལ་བ་བཏབ་པའི་
བྱིན་རླབས་ཀྱིས་དོན་བརྒྱུད་ཀྱི་འཕོ་བ་སེམས་ལ་ཞུགས་ཏེ་གནས་ལུགས་རང་ངོ་
མཐོང་བ་ཡིན་པས། དེ་ཡང་རྟོགས་པ་སྐྱེ་བའི་རྟགས་བྱམས་སྙིང་རྗེ་བྱང་ཆུབ་ཀྱི་
སེམས་དད་པ་དང་ངེས་འབྱུང་ཆོས་རབ་རྣམ་འབྱེད་ཀྱི་ཤེས་རབ་རྣམས་འབྱུང་
བ་ཡིན་ཀྱང་། རྟོགས་པ་སྐྱེས་རྟགས་ཡོན་ཏན་སྔོན་ལ་འོང་བ་དང་། དང་པོ་
རྟོགས་པ་སྐྱེས་ནས་ཡོན་ཏན་ཕྱི་ནས་འབྱུང་བ་གཉིས་ཡོད་པས། ཉམས་དང་
རྟོགས་པ་ཤན་ཕྱེས་ནས། ཆོས་ཉིད་ཀྱི་རྟོགས་པ་སྐྱེ་བ་ནི་སྒྲུབ་པའི་འབྲས་
288



༄༅། །སྙིང་ཐིག་སྔོན་འགྲོའི་ཟིན་བྲིས།
བུ་ཡིན་ཏེ། ཀུན་མཁྱེན་ཆེན་པོས། ཉམས་དང་རྟོགས་པའི་དབྱེ་བ་མ་ཤེས་
ན༑ །གོམས་པའི་ཉམས་ལ་རྟོགས་པར་འཛིན་ནས་འཁྲུལ། །རྟོགས་ན་དུས་
ཀུན་བཟང་ངན་འཕོ་འགྱུར་མེད། །དེ་ཉིད་གོམས་པས་ཡོན་ཏན་ཉམས་རྣམས་
འབྱུང་༑ །ཞེས་སོ། །དབང་བཞི་བླང་བ་འདི་ལམ་དབང་ཡིན། སྤྱིར་དབང་
ལ་གཞི་དབང་ལམ་དབང་འབྲས་དབང་གསུམ་ལས། དང་པོ་གཞི་དབང་ནི་
སེམས་ཀྱི་ཆོས་ཉིད་བདེ་གཤེགས་སྙིང་པོ་དེ་རྟོགས་ན་མྱ་ངན་ལས་འདས་པ་ལ་
དབང་བྱེད། མ་རྟོགས་ན་ཁམས་གསུམ་འཁོར་བར་དབང་བྱེད་པའི་སྒོ་
ནས་གཞི་དབང་ཞེས། ལམ་དབང་གི་གཞི་དབང་བསྐུར་བའི་སྨིན་བྱ་དངོས་
དེ་ཡིན། ལམ་དབང་ལ་གསུམ། ལམ་དབང་གི་གཞི་དབང་ནི་དང་པོ་བླ་མ་
མཚན་ཉིད་དང་ལྡན་པས་རྒྱུད་སྡེ་ཞི་ཁྲོའམ། སྒྲུབ་སྡེ་བཀའ་བརྒྱད་ལྟ་བུ་གང་
རུང་གི་དཀྱིལ་འཁོར་དུ་དབང་བསྐུར་བའི་དུས་སུ་རབ་དབང་དོན་གྱི་ལྟ་བ་
རྟོགས༑ འབྲིང་བདེ་གསལ་མི་རྟོག་གསུམ་གྱི་ཉམས་སྐྱེས། ཐ་ན་ཡང་སྒོ་
གསུམ་རྡོ་རྗེ་གསུམ་གྱི་ངེས་ཤེས་ཀྱི་བློ་གཞན་གྱིས་མི་འཕྲོག་པ་སྐྱེ་དགོས་པས།
དེ་ལྟ་བུའི་དབང་བཞི་ཐོབ་ན་རྡོ་རྗེ་ཐེག་པའི་ལམ་གྱི་རྟེན་དུ་གྱུར་པའི་དབང་གི་གོ་
ཆོད་ལ། དེ་ལྟ་བུ་མ་ཡིན་པར་ཐོབ་ཐོབ་ཞུས་ཞུས་མང་པོ་སེམས་རྒྱུད་
སྤུ་གང་གིས་ཡར་སྐྱེད་མེད་པའི་དབང་ཞུས་ཞུས་ནས་མགོ་ལེབ་ལེབ་མ་སོང་
གི་བར་དུ་དབང་ཞུས་པས་དབང་གི་གོ་མི་ཆོད། ལམ་དབང་གི་ལམ་དབང་
ནི༑ དེ་ལྟ་བུའི་དབང་དེ་ཐོབ་ནས་བཟུང་གཞན་ལ་དབང་ཞུས་ཀྱང་རུང་། རང་
གིས་བདག་འཇུག་སོགས་བླང་ཡང་རུང་། ཐམས་ཅད་སྔགས་ཀྱི་གསོ་སྦྱོང་
དང་ལམ་དབང་ཡིན། ལམ་དབང་གི་འབྲས་དབང་འོད་ཟེར་ཆེན་པོའི་དབང་
289



མཁན་ཆེན་ངག་གི་དབང་པོས་མཛད།
ངམ་སྔགས་ཀྱི་ཟབ་གསལ་གཉིས་སུ་མེད་པའི་དབང་གསུམ་བསྐུར་ནས་དབང་
དོན་གྱི་ཡེ་ཤེས་ཀྱིས་བག་ཆགས་ཀྱི་སྒྲིབ་པའམ་སྣང་གསུམ་འཕོ་བའི་བག་
ཚགས་ཐམས་ཅད་བཅོམ་བྱེད་ཀྱི་དབང་དེ་ཡིན། གཞི་ལམ་འབྲས་གསུམ་
གྱི་འབྲས་དབང་ནི། ལམ་གྱི་འབྲས་དབང་དེའི་སྐད་ཅིག་ཕྱི་མར་རྣམ་པ་
ཐམས་ཅད་མཁྱེན་པའི་ཡེ་ཤེས་ལ་མངའ་བརྙེས་ནས་ཤེས་བྱ་འཁོར་འདས་ཀྱིས་
བསྡུས་པའི་ཆོས་ཐམས་ཅད་ལ་དབང་བསྒྱུར་བ་ཡིན་ནོ། །སྐབས་འདིར་
ལམ་དབང་གི་ལམ་དབང་ཡིན་པས། གུ་རུའི་སྨིན་མཚམས་ནས་ཨོ་ཡིག་
སོགས༑ འོད་ཟེར་ཟླ་འོད་ལྟ་བུ་དག་བྱ། ལུས་ཀྱི་སྲོག་གཅོད་སོགས་གསུམ་
དང་། ལུས་སྐྱེད་བྱེད་རྩ་ཡི་སྒྲིབ་པ་དག སྐུ་རྡོ་རྗེའི་བྱིན་རླབས་ཞུགས།
བུམ་དབང་ཐོབ། དབང་དོན་གྱི་ཡེ་ཤེས་རྟོག་ཚོགས་སྒྱུ་འཕྲུལ་དྲྭ་བར་དག
སྣང་སྟོང་གི་ཡེ་ཤེས་རྒྱུད་ལ་སྐྱེས། སྣང་གྲག་རིག་གསུམ་ལྷ་སྔགས་ཡེ་
ཤེས་ཀྱི་འཁོར་ལོར་གྲོལ། ལམ་བསྐྱེད་རིམ་བསྒོམ་པ་ལ་དབང་། འབྲས་བུ་
གནས་སྐབས་རྣམ་སྨིན་དང་མཐར་ཐུག་སྤྲུལ་སྐུའི་གོ་འཕང་གི་སྐལ་བ་རྒྱུད་ལ་
བཞག ཨཱཡིག་ལས་འོད་ཟེར་གློག་དམར་ལྟར་འཕྲོས། ངག་གི་རྫུན་སོགས་
བཞི་དང་། ངག་སྐྱེད་བྱེད་རླུང་གི་སྒྲིབ་པ་དག གསུང་རྡོ་རྗེ་སོགས། དབང་
དོན་གསལ་སྟོང་གི་ཡེ་ཤེས་རྒྱུད་ལ་སྐྱེས། རླུང་འབྱུང་འཇུག་གནས་གསུམ་
སྔགས་སུ་གྲོལ། ཧཱུྃ་ཡིག་ལས་འོད་ཟེར་སྤོས་རེང་གི་དུད་པ་ལྟ་བུ། ཡིད་ཀྱི་
བརྣབ་སེམས་སོགས་གསུམ་དང་ཡིད་སྐྱེད་བྱེད་ཐིག་ལེའི་སྒྲིབ་པ་དག་སོགས།
དབང་དོན་བདེ་སྟོང་གི་ཡེ་ཤེས་རྒྱུད་ལ་སྐྱེས། རྟོག་ཚོགས་བདེ་སྟོང་གི་ངང་
དུ་གྲོལ། ཧཱུྃ་ཡིག་ལས་ཧཱུྃ་ཡིག་གཉིས་པ་སོགས། ཀུན་གཞིའི་ལས་དང་ཀུན་
290



༄༅། །སྙིང་ཐིག་སྔོན་འགྲོའི་ཟིན་བྲིས།
གཞིའི་རྣམ་པར་ཤེས་པའི་སྒྲིབ་པ་དང་འཁོར་གསུམ་དུ་འཛིན་པ་ཤེས་བྱའི་སྒྲིབ་པ་
དག་སོགས། དབང་དོན་རང་བྱུང་གི་ཡེ་ཤེས་རྒྱུད་ལ་སྐྱེ་བ་ཡིན། ཟླ་བས།
གང་ཚེ་སྐྱེ་མེད་དེ་ཉིད་ཡི ན་ཞིང་བློ་ཡང་སྐྱེ་བ་དང་བྲལ་བ། ། ཞེས་
དང་༑ ཨ་བུས། ཕུང་པོའི་མཚན་ཉིད་དབྱིངས་ཀྱིས་སྤངས་ཤེ་ན། །དེ་ལས་
གཞན་དུ་ཕུང་པོའི་སྟོང་པས་ཅི། །བརྟགས་པས་སྟོང་པ་མཐར་ཐུག་དོན་མིན་
ན༑ །ཞེས་པའི། ཡེ་ཤེས་རྒྱུད་ལ་སྐྱེས། སྒོ་གསུམ་ཐ་དད་དུ་འཛིན་པའི་རྟོག་
པ་ཆོས་ཉིད་དུ་གྲོལ་སོགས་སོ། །བསྡུ་རིམ་ནི། འདུན་པའི་འཕོ་བ་དང་གནད་
གཅིག་པས། ནམ་ཞིག་ ཚེ་ཡི་སོགས། བསྡུ་རིམ་ལ་གསལ་སྣང་འདོན་པ་
རྫོགས་རིམ་ཐུན་མོང་བའི་ཕྲ་བའི་རྣལ་འབྱོར་ཡིན་ནོ། །རྗེས་ཐོབ་ཟ་ཉལ་
འགྲོ་འདུག་ལ་སོགས་པ་རྣམས་ལ་ལམ་དུ་འཁྱེར་དགོས། མདོར་ན་དག་སྣང་
ལམ་དུ་ཁྱེར་དགོས་པ་ཡིན། དེས་ན་སྐྱིད་སྡུག་རྒྱུ་འབྲས་གཉིས་ཀ་བླ་མའི་
མོས་གུས་ཀྱིས་ལམ་དུ་ཁྱེར་དགོས། སྐྱིད་རྒྱུ་འབྲས་གཉིས་བྱུང་ན་བླ་མའི་
བཀའ་དྲིན་དྲན་ནས་གསོལ་བ་འདེབས། ཅི་ཟ་ཅི་འཐུང་གི་ཕུད་ཀྱིས་མཆོད་
ནས་ཐམས་ཅད་བླ་མའི་བཀའ་དྲིན་དུ་བལྟ། སྡུག་རྒྱུ་འབྲས་གཉིས་བྱུང་ན་
བླ་མའི་མོས་གུས་ཀྱིས་ལམ་དུ་ཁྱེར་དགོས། དད་པ་དང་མོས་གུས་སོགས་
མ་འོང་ན་བླ་མ་ལ་གསོལ་བ་བཏབ་སྟེ་དད་པ་མོས་གུས་སོགས་འོང་བར་གསོལ་
བ་འདེབས། བྱིང་ན་བླ་མ་ལ་གསོལ་བ་འདེབས། རྒོད་ན་བླ་མ་ལ་གསོལ་
བ་འདེབས། ལུས་གནད་ལྟ་སྟངས་ཀྱང་བྱིང་རྒོད་ཀྱི་གཉེན་པོ་བཞིན་བསྟེན།
ལྟ་བ་ལ་ལེགས་ཉེས་ཐེ་ཚོམ་བྱུང་ན་བླ་མ་ལ་གསོལ་བ་འདེབས། བསྒོམ་པ་
ལ་བཟང་ངན་བྱུང་ན་བླ་མ་ལ་གསོལ་བ་འདེབས། སྤྱོད་པ་ལ་བླང་དོར་བྱུང་
291



མཁན་ཆེན་ངག་གི་དབང་པོས་མཛད།
ན་བླ་མ་ལ་གསོལ་བ་འདེབས། ལྟ་སྒོམ་སྤྱོད་གསུམ་གྱི་གེགས་གཉིས་འཛིན་
བྱུང་ན་བླ་མ་ལ་གསོལ་བ་འདེབས། ་ན་ཚ་དང་གདོན་བགེགས་ལ་སོགས་
པའི་མི་འདོད་པ་ཅི་བྱུང་བ་ཐམས་ཅད་བླ་མའི་ཐུགས་ཡེ་ཤེས་ཀྱི་རྣམ་རོལ་དུ་ཤར་
བ་ཡི ན་པའི་དག་སྣང་གིས་འདྲེ་དང་རྒྱལ་འགོང་ལ་སོགས་པ་བླ་མར་
བསྒོམ་སྟེ་གསོལ་བ་འདེབས། དེས་ན་ཁམས་འདུས་དད་པས་གསོ། རྐྱེན་
ངན་ལམ་དུ་ཁྱེར་གསུངས་པ་བཞིན། མདོར་ན་སྐྱིད་ཁྱག་སྡུག་ཁྱག་ཞིག་གི་
སྒོ་ནས་ཐམས་ཅད་བླ་མའི་རང་བཞིན་དུ་བལྟས་ནས་མོས་གུས་དང་གསོལ་
འདེབས་བྱེད་པ་ཡིན་ནོ།།
བདུན་པ་ཉེ་ལམ་འཕོ་བའི་རིམ་པ། །
དངོས་གཞིའི་ཆ་ལག་འཕོ་བ་ནི། རིག་པ་རྐྱེན་ཁར་འཆོར་དུས་སུ་འཕོ་ལུང་
དགོས་ལ། མི་འཆོར་བར་རིག་པ་གཏན་སྲིད་ཟིན་དུས་འཕོ་བ་མི་དགོས། དེས་
ན༑ ལམ་སྦྱངས་པ་དམན་ལ་འཕོ་བས་བསུ། །ཞེས་པ་རྫོགས་རིམ་ནཱ་རོ་
ཆོས་དྲུག་ལས་བློ་ཆོད་འཕོ་བ་ཡིན་ཏེ། དཔེར་ན་མ་གཅིག་ལ་བུ་བདུན་ཡོད་
ཀྱང་བུ་གཅིག་ན་བ་ལ་མ་ ལྷག་པར་བརྩེ་བ་བཞིན། ལས་དང་ཉོན་མོངས་པའི་
ཤུགས་དྲག་པོས་གཟིར་བའི་སེམས་ཅན་རྣམས་ལ་རྒྱལ་བ་རྣམས་ཤིན་ཏུ་བརྩེ་
292



༄༅། །སྙིང་ཐིག་སྔོན་འགྲོའི་ཟིན་བྲིས།
བས་སྡིག་པོ་ཆེ་བཙན་ཐབས་སུ་འཕོ་བའི་གདམས་པ་མ་བསྒོམ་སངས་རྒྱས་
ཟེར་ཡང་བསྐྱེད་རྫོགས་གཞན་བསྒོམ་མི་དགོས་མ་གཏོགས་འཕོ་བ་རང་གི་
དམིགས་པ་བསྒོམ་དགོས། རབ་ཆོས་སྐུ་རྒྱས་འདེབས་ཀྱི་འཕོ་བའི་གང་ཟག་
མཐོང་ལམ་ཆོས་ཉིད་ཀྱི་བདེན་པ་མཐོང་བའི་འཕགས་པ་རྣམས་ཀྱི་འཕོ་
ལུགས་ཡིན་ཏེ་ཚེ་འདི་ལ་གནས་ལུགས་མ་བཅོས་པའི་ལྟ་བ་རྒྱུད་ལ་སྐྱེས་ནས་
ཉིན་མཚན་ཁོར་ཡུག་ཏུ་འགྲོ་བའི་གང་ཟག་དེ་ཀ་དག་ཁྲེགས་ཆོད་ཀྱི་གྲོང་འཕོ་
གྲོང་འཇུག་གི་འཕོ་བའི་མན་ངག་གིས་འཕོ་བའམ། ལྷུན་གྲུབ་ཐོད་རྒལ་གྱིས་
འོད་གསལ་སྦུབས་འཇུག་གི་མན་ངག་གིས་འཕོ་བ་ཡིན། དེ་ལྟར་རིག་པ་
ལ་རང་དབང་མ་ཐོབ་ཅིང་ཉིན་སྣང་ཙམ་ཆོད་ཀྱང་མཚན་སྣང་མི་ཆོད་པའི་
གང་ཟག་དམ་ཚིག་རྣམ་པར་དག་པ་དེ་འཆི་བའི་ཚེ་ཕྱི་ནང་གི་ཐིམ་རིམ་རྣམས་
དང་སྣང་མཆེད་ཐོབ་གསུམ་རྣམས་རྫོགས་པའི་རྗེས་སུ་འཆི་སྲིད་ཆོས་སྐུའི་འོད་
གསལ་སྟོན་གནམ་སློང་བྱེད་ཀྱི་རྐྱེན་གསུམ་དང་བྲལ་བ་ལྟ་བུའི་གཞི་དུས་མའི་
འོད་གསལ་འཆར་ཞིང་ཚེ་འདིའི་འོད་གསལ་བུ་ལྟ་བུས་སྐྱེལ་མ་བྱས་ནས་འོད་
གསལ་མ་བུ་མཇལ་ཞིང་ཀ་དག་དང་པོའི་གཞི་ཐོག་ཏུ་གྲོལ་བ་ཡིན། ཐོད་
རྒལ་གྱི་ཉམས་སྣང་གོང་འཕེལ་གྱི་སྣེ་ཟིན་པའི་གང་ཟག་དེ་འཆི་བའི་ཚེ་འཆི་
སྲིད་ཆོས་སྐུའི་འོད་གསལ་འཆར་དུས་ད་ལྟ་རྟོགས་པ་མ་རྟོགས་པའི་སྟོབས་
ཀྱིས་འཆི་སྲིད་ཀྱི་འོད་གསལ་དང་པོ་ངོས་མི་ཟིན་ཅིང་གྲོལ་མི་ཐུབ་ལ་ཆོས་ཉིད་
དག་པའི་བར་དོ་འཆར་དུས་ངོ་ཤེས་ཤིང་མཉམ་པར་བཞག་པས་ལྷུན་གྲུབ་
ཀྱི་སྣང་བ་ལས་གྲོལ་བ་ཡིན། དེས་ན་རབ་ཚེ་འདིར་གྲོལ་བ་དང་འབྲིང་བར་
དོར་གྲོལ་བ་གཉིས་ཀ་རབ་ཆོས་སྐུ་ལྟ་བ་རྒྱས་འདེབས་ཀྱི་འཕོ་བའི་གྲངས་སུ་
293



མཁན་ཆེན་ངག་གི་དབང་པོས་མཛད།
བགྲང་བ་ཡིན། འབྲིང་ལོངས་སྐུ་བསྐྱེད་རྫོགས་ཟུང་འཇུག་གི་འཕོ་བ་ནི།
རྫོགས་རིམ་གྱི་ཡེ་ཤེས་ཀྱི་སྣེ་ཟིན་པ་སྦྱོར་ལམ་ངེས་འབྱེད་ཆ་བཞི་གང་རུང་ལ་
སླེབས་པ་སྦྱོར་གྱི་ལམ་ཡེ་ཤེས་རྒྱུད་ལ་སྐྱེ་ནས་སྒྱུ་ལུས་ལ་འཇུག་ལྡང་ནུས་
པའམ༑ མིན་ཀྱང་ངོ་སྤྲོད་ནས་རྩལ་སྣང་དག་པ་ལྷའི་བསྐྱེད་རྫོགས་ཟུང་
འཇུག་ལ་གོམས་པ་དེ་འཆི་ཁར་བསྐྱེད་རིམ་བསྡུ་རིམ་བྱེད་པ་ལྟར་སྒྱུ་ལུས་
འོད་གསལ་དུ་བསྡུས་ནས། ཚེ་འདིར་དཔེའི་འོད་གསལ་རྒྱུད་ལ་སྐྱེ་ཡོད་ན་
བར་དོ་དོན་གྱི་འོད་གསལ་རྒྱུད་ལ་སྐྱེས་ནས་དེའི་རྗེས་ཐོབ་ཡི་དམ་གྱི་སྐུ་སློབ་
པའི་ཟུང་འཇུག་ཕྱག་ཆེན་ལ་ལྡང་ནས་གྲོལ་བ་རྣམས་ཡིན། ཐ་མ་སྤྲུལ་སྐུ་
ཚད་མེད་ཐུགས་རྗེའི་འཕོ་བ་ནི་དབང་ཐོབ་དམ་ཚིག་དང་ལྡན་པ་ལྟ་བ་ལ་
གོ་བ་ལེགས་པར་ཆགས་པའི་ཚོགས་ལམ་པ་ལས་དང་པོ་པ་བསྐྱེད་རིམ་ལ་ཡང་
མོས་པ་ཙམ་ལམ་དུ་བྱེད་པ་དེས་འཆི་སྲིད་ཀྱི་འོད་གསལ་དང་ཆོས་ཉིད་ཀྱི་བར་དོ་
གཉིས་ལ་གྲོལ་བའི་གདེང་མེད་ཀྱང་སྲིད་པ་བར་དོར་སྐྱབས་འགྲོ་དང་བླ་མ་ལ་
གསོལ་བ་འདེབས་པའི་སྒོ་ནས་མངལ་སྒོ་ངན་པ་རྣམས་དགག་བཟང་པོ་འདམ་
ཞིང་སྙིང་རྗེ་དང་བྱང་ཆུབ་སེམས་ཀྱིས་འཕེན་པས་དག་པའི་ཞིང་དུ་འཕོ་བ་མིན་
ཀྱང་ཕ་མ་ཆོས་ལྡན་གྱི་མངལ་དུ་སྐྱེ་བ་ལེན་ཅིང་ཕྱི་མའི་རྟེན་དེར་གྲོལ་བ་ཡིན།
ཐ་མལ་པ་འདུ་ཤེས་སུམ་ལྡན་གྱི་འཕོ་བ་ནི་ལས་དང་པོ་པ་དམ་པའི་ཆོས་ལ་
མོས་པ་ཙམ་བྱེད་པ། སྐྱེ་འཆི་བར་དོ་ཕྱི་མ་རྣམས་ཀྱི་གྲོལ་བའི་ལམ་རྟགས་
དང་མི་ལྡན་པ་རྣམས་ཀྱི་འཕོ་ལུགས་ཡིན། འདུ་ཤེས་གསུམ་ནི། རྩ་དབུ་མ་
ལ་ལམ་གྱི་འདུ་ཤེས། གནས་བདེ་བ་ཅན་ལ་འགྲོ་སའི་གནས་ཀྱི་འདུ་ཤེས།
རྣམ་པར་ཤེས་པ་ལ་མགྲོན་པོའི་འདུ་ཤེས་གསུམ་གྱི་སྒོ་ནས་འཕོ་བ་ཡིན།
294



༄༅། །སྙིང་ཐིག་སྔོན་འགྲོའི་ཟིན་བྲིས།
དེ་ལྟར་འཕོ་བ་ལ་འཆི་ལྟས་བྱུང་ན་ལན་གསུམ་དུ་བཟློག་ཨེ་ཐུབ་བལྟ། དེ་
ནས་བཟློག་མ་ནུས་ན་ཡོ་བྱད་ཐམས་ཅད་སྤོང་དག་བྱེད་ཁོམ་ན་སྤོང་དག་བྱེད།
མ་ཁོམ་ན་བློས་ཡོངས་སུ་བཏང་སྟེ་ཆགས་ཞེན་མེད་པར་བྱ་དགོས། གཤིན་པོ་
རྗེས་འཛིན་གྱི་འཕོ་བ་ནི་རྟོགས་པ་མཆོག་ལྡན་གྱི་གང་ཟག་ཅིག་དགོས། འཕོ་
བ་འདེབས་པའི་དུས་ཀྱང་ཕྱི་དབུགས་ཆད་ནས་ནང་དབུགས་མ་ཆད་པའི་བར་
དེར་འཕོ་བ་འདེབས་མཁན་དེ་རྟོགས་པ་དང་མ་ལྡན་ཀྱང་འཕོ་བའི་དམིགས་པ་
ཐེབས་པ་ཞིག་ཡིན་ན་ཕན་ཐོགས། དོན་དམ་བྱང་སེམས་དང་མ་ལྡན་ཀྱང༌།
ཀུན་རྫོབ་བྱང་ཆུབ་ཀྱི་སེམས་ཡོད་ན་ཕན་ཐོགས། མ་ཐོགས་ཀྱང་སེམས་དགེ་
བ་ལ་ཉེས་པ་མེད་གསུངས་པ་བཞིན་ནོ། །དེས་ན་འཆི་སྲིད་ཆོས་སྐུའི་ལམ་
ཁྱེར་ཁྲེགས་ཆོད་ཡིན། ཆོས་ཉིད་དག་པའི་བར་དོའི་ལམ་ཁྱེར་ཐོད་རྒལ།
སྐྱེ་བ་སྤྲུལ་སྐུའི་ལམ་ཁྱེར་འཕོ་བ་དང་དག་སྣང་གཉིས་ཡིན། དེ་ལྟ་བུའི་འཕོ་
བ་དེ་ལ་སྦྱོང་བ་དང་ལས་ལ་སྦྱར་བ་གཉིས། སྦྱོང་དུས་རྟགས་མ་ཐོན་གྱི་བར་
དུ་སྦྱང་། དེ་ནས་མི་འཇོག་པར་སྲོད་ཀྱི་ཐུན་གྱི་མཇུག་རེ་རེ་བཞིན་དུ་འཕོ་
བའི་ངག་འདོན་མ་བཏོན་ཀྱང་དམིགས་པ་ཚར་རེ་ཆགས་མེད་བྱེད་དགོས།
ལས་ལ་སྦྱར་བ་འཆི་བའི་ནད་ཀྱིས་ཐེབས་ནས་འཆི་ཁ་ལ་རང་གིས་རང་ཉིད་དག་
པའི་ཞིང་དུ་འཕོ་བ་ཡིན་པས། ཐིམ་རིམ་སྐབས། སྣང་བའི་འོད་གསལ་
གྱི་དུས་སྒོ་ལྔའི་ཤེས་པ་ཡིད་ཤེས་ལ་ཐིམ། མཆེད་པའི་དུས་ཡིད་ཤེས་ཉོན་
ཡིད་ལ་ཐིམ། ཐོབ་པའི་དུས་ཉོན་ཡིད་ཀུན་གཞི་ལ་ཐིམ། ཉེར་ཐོབ་ཀྱི་དུས་
ཀུན་གཞི་འོད་གསལ་ལ་ཐིམ་པ་ཡིན། ཡོ་བྱད་སྤོང་དག་བྱེད། ཐོག་མེད་ནས་
བསགས་པའི་སྡིག་པ་ལ་བཤགས་སྦྱོང་བྱས་ནས། སྡིག་པ་ལ་ཆུང་བའི་འདུ་
295



མཁན་ཆེན་ངག་གི་དབང་པོས་མཛད།
ཤེས་བསྐྱེད། དགེ་བ་ལ་ཆེ་བའི་འདུ་ཤེས་བསྐྱེད། ཁྱད་པར་བླ་མ་དང་མཆེད་
གྲོགས་དང་འགལ་བ་ལ་བཤགས་པ་བྱེད། དགེ་རྩ་བྱང་ཆུབ་ཆེན་པོར་བསྔོ་
ཞིང་༑ སྐྱེ་བ་ནས་ཚེ་རབས་ཐམས་ཅད་དུ་ཐེག་པ་ཆེན་པོའི་ཆོས་དང་དགེ་བའི་
བཤེས་གཉེན་མཇལ་བར་སྨོན་ལམ་འདེབས། འཆི་ཁའི་བར་དོ་ལ་མི་འཇིགས་
པར་དཔའ་གདེང་བསྐྱེད་དེ་བདག་ད་སྔོན་སྐྱེ་ཤི་གྲངས་མེད་བྱེད་པ་དང་ད་རེས་མི་
འདྲ་སྟེ། བདག་གིས་ད་རེས་དལ་འབྱོར་གྱི་མི་ལུས་ཐོབ། མཚན་ལྡན་
གྱི་བླ་མ་མཇལ། ཟབ་མོའི་གདམས་པ་ཐོབ་ནས་འཕོ་བའི་མན་ངག་དང་ལྡན་ ：
པས་དག་པའི་ཞིང་ཁམས་རྣམས་ལ་འགྲོ་བའི་གདམས་པ་ཡོད་པས་ང་རེ་དགའ་
སྙམ་དུ་སེམས་དཔའ་བསྐྱེད་དགོས། སྦྱོང་དུས་ཐུན་དང་ཐུན་མཚམས་ཕྱེ་ནས་
དུས་སྲོད་དང་ཕྱི་དྲོའི་དུས་ལ་སྦྱང་དགོས། སྔོན་འགྲོ་རྫོགས་ནས་རྡོ་རྗེ་འཆང་
གི་གོ་འཕང་མྱུར་ཐོབ་ཤོག་ཅེས་པའི་མཚམས་སུ་འཕོ་བ་སྦྱངས། ཐུན་གྱི་ཆ་
གསུམ་གྱི་ཆ་སྔ་མ་གཉིས་ལ་དམིགས་པ་ཁོ་ན་འཛིན། ཕྱི་མ་ཆ་གཅིག་ལ་འདོན་
བསྒོམ་སྦྲགས་མ་བྱེད། ཧིཀ་ནི་ཚེ་བསྙུང་བའི་སྒྲ་ཞིག་ཡིན། དེ་དུས་ལྟེ་འོག་
གི་རླུང་འཐེན། སྟོད་རླུང་བརྒྱང་། མིག་ཧར་པོར་གྱེན་དུ་བལྟ་བ་དགོས།
རླུང་སེམས་ཞེས་པ་གཡོ་བའི་ཆ་ནས་རླུང་། ཤེས་པའི་ཆ་ནས་སེམས་ཞེས་
བཏགས་ཀྱང་ངོ་བོ་གཅིག་ཡིན་པས་གསང་བ་སེམས་ཀྱི་སྟོང་རའམ་རླུང་སེམས་
བསྡུ་བའི་དུས་སེམས་དེ་ཧཱིཝཡིག་དམར་པོར་གྱུར་སོང་བར་བསམ་པ་ལས་གཞན་
ཞིག་བལྟས་ཡོད་པའི་རྣམ་པ་བསམ་མི་ཉན། འོད་དཔག་མེད་ཀྱི་ཁྲི་རྨ་བྱ་ཆེན་
པོ་བརྒྱད་ཀྱིས་བཏེགས་པའི་བར་རྣམས་སུ་རིགས་ལྔའི་ཕྱག་མཚན་འཁོར་ལོ་
རྡོ་རྗེ་སོགས་གསལ། ཀློང་སྙིང་ལ་འོད་དཔག་མེད་གཙོ་བོ་གཅིག་པུ། གནམ་
296



༄༅། །སྙིང་ཐིག་སྔོན་འགྲོའི་ཟིན་བྲིས།
ཆོས་ལ་སེམས་དཔའ་གཉིས། འཇའ་ཟུག་མ་ལ་བརྒྱུད་པའི་བླ་མ་རྣམས་དང་
བཅས་པ་གསལ། འདུན་པའི་འཕོ་བ་ཟ་ཉལ་འགྲོ་འདུག་ལ་སོགས་པ་དུས་
དང་རྣམ་པ་ཀུན་ཏུ་འདུ་ཤེས་གསུམ་ལྡན་གྱི་སྒོ་ནས། སངས་རྒྱས་འོད་དཔག་
མེད་ལ་གསོལ་བ་འདེབས། །བདེ་བ་ཅན་དུ་སྐྱེ་བར་བྱིན་གྱིས་རློབས། །ཞེས་
རྟག་ཏུ་རིག་པ་སྤྱི་བོར་གཏད་པ་ཡིན། དེ་ལྟར་སྦྱངས་ནས་འཕོ་བའི་གེགས་
བྱུང་དུས། སྟེང་རླུང་མནན། འོག་རླུང་གློད། ལྟེ་བའི་རླུང་བརྒྱང་། འབྲུ་གསུམ་
རྡོ་རྗེའི་བཟླས་པ་བྱ། སེམས་རྐང་མཐིལ་དུ་གཏད། ལྟ་སྟངས་ཀྱང་ཐུར་དུ་
ཕབ་ནས་བལྟས་ན་གེགས་སེལ་བ་ཡིན། དེ་ལྟར་མཚུངས་མེད་བླ་མ་དམ་པ་མཚན་
བརྗོད་པར་དཀའ་བ་དོན་གྱི་སླད་དུ་མཚན་ནས་སྨོས་ན་ལུང་རྟོགས་བསྟན་པའི་ཉི་མ་རྒྱལ་མཚན་
དཔལ་བཟང་པོའི་ཞལ་སྔ་ནས་ ཀ༔ཐོག་མཁན་ཆེན་ངག་དབང་དཔལ་བཟང་ངམ། ཚུལ་ཁྲིམས་རྒྱ་མཚོ་
དང་༑ སྔགས་ཀྱི་མཚན་པདྨ་ལས་འབྲེལ་རྩལ་མཆན། རང་ལོ་བཅོ་བརྒྱད་ཐོག་འཇུག་པ་སེམས་
བསྐྱེད་མན་ཆད་ཁྲིད་རྒྱས་པར་ཐོབ་ནས་དེ་ཡན་ཆད་རྣམས་མ་ཐོབ། དེའི་ཕྱི་ལོ་ཟླ་བ་གཉིས་ཀྱི་
བར་དུ་རྒྱས་བཤད་མཛད་ནས་རྡོར་སེམས་ཡན་ཆད་ཚང་བར་ཐོབ་དུས་བླ་མ་སྐུ་ཁམས་འཁྲུགས་
ནས་མཇུག་མ་རྫོགས་ཀྱང་། དོན་དུ་ལོ་སྔ་ཕྱི་གཉིས་ལ་སྔོན་འགྲོའི་ཁྲིད་ཆ་ཚང་བ་ཞིག་ཐོབ་པ་ཡིན་
པས་དེ་དུས་ཀྱི་ཟིན་བྲིས་མགོ་མེད་མཇུག་མེད་ཅིག་ཡོད་པ་རྗེས་ནས་མཁན་རིན་པོ་ཆེ་པདྨ་རྒྱལ་
མཚན་དང་། ཀཿ་ཐོག་དྲི་མེད་ཞིང་སྐྱོང་དབོན་པོ་མཁས་བཙུན་བཟང་གསུམ་མངའ་བ་མཆན། སྤྲུལ་
སྐུ་པད་ནོར་ དཔལ་ ཡུལ་ གྲུབ་ དབང་ པདྨ་ ནོར་ བུའི་ སྤྲུལ་ སྐུ་ དཔལ་ ཆེན་ འདུས་ པ་ རྩལ་ མཆན། རྣམ་པ་
གཉིས་ཀྱིས་དོན་གཉེར་ཆེར་མཛད་ནས་བྲི་དགོས་ཞེས་བཀས་བསྐུལ་བ་དང་། བཀའ་དྲིན་
གསུམ་ལྡན་བླ་མ་རིན་པོ་ཆེ་སྟོབས་ལྡན་གྱིས་ ཉག་བླ་བརྟན་མཁས་ཡོན་ཏན་གྱིས་ཕྱུག་པ་རྒྱལ་མཚན་འོད་
ཟེར་མཆན། བཀའ་ཕེབས་སྤྱི་བོར་བསྩལ་བ་བཅས་བཀའ་ནན་ལྡོག་ཏུ་མ་བཟོད་ནས་ཤ་
བE5བས བ
297



མཁན་ཆེན་ངག་གི་དབང་པོས་མཛད། །
ཟིན་སྤུ་ཟིན་བྱས་ནས་མཁན་མིང་ངག་དབང་དཔལ་བཟང་ངམ། འོད་གསལ་རིན་ཆེན་སྙིང་པོ་པདྨ་
ལས་འབྲེལ་རྩལ་གྱིས་བྲིས་པ་འདི་ཀུན་ལ་ཁ་དགེ་བར་གྱུར་ཅིག། །།
298



༄༅། །སྙིང་ཐིག་སྔོན་འགྲོའི་ཟིན་བྲིས།
༈
ཁྲིད་རྐང་གནད་བསྡུས།
ངོ་བོ་དལ་བ་ལ་ཞག་གསུམ། འབྱོར་པ་ཞག་བཞི། རྙེད་དཀའི་དཔེ་ཞག་
གཅིག གྲངས་ཀྱི་ཁྱད་པར་ཞག་གཅིག འཕྲལ་རིས་གཉིས་ཞག་རེ་རེ།
ཕྱི་སྣོད་མི་རྟག་པ་ཞག་གཅིག ནང་བཅུད་ཞག་གསུམ། དམ་པའི་སྐྱེས་བུ་ལ་
ཞག་གཅིག སྐྱེ་དགུའི་བདག་པོ་ཞག་གཅིག དཔེ་དོན་སྣ་ཚོགས་ཞག་གསུམ།
འཆི་རྐྱེན་ངེས་མེད་ཞག་གཅིག འདུན་པ་དྲག་པོ་ཞག་གཅིག འཁོར་བའི་
སྡུག་བསྔལ་སྤྱིར་བསམ་པ་ཞག་གསུམ། ཚ་དམྱལ་ཞག་གཅིག གྲང་དམྱལ་
ཞག་གཅིག ཉི་ཚེ་ཉེ་འཁོར་གཉིས་ཞག་གཅིག ཡི་དྭགས་བྱིང་གནས་ཞག་
གཅིག མཁའ་རྒྱུ་ཞག་གཅིག དུད་འགྲོ་བྱིང་གནས་ཞག་གཅིག ཁ་འཐོར་
བ་ཞག་གཅིག མི་ལ་སྡུག་བསྔལ་གསུམ་པོ་ཞག་རེ་རེར། སྐྱེ་རྒ་ན་འཆི་བཞི་
ཞག་རེ་རེར། དགྲ་སྡང་བ་འཕྲད་པ་སོགས་བཞི་པོ་ཞག་རེ་རེར། ལྷ་མིན་
ཞག་གཅིག ལྷ་ཞག་གཅིག མི་དགེ་བ་ཞག་གསུམ། དགེ་བ་ཞག་གསུམ།
ཐམས་ཅད་ལས་ཀྱི་རང་བཞིན་ཞག་གསུམ། ཐར་པའི་ཕན་ཡོན་ཞག་གཅིག
གཤེས་གཉེན་བསྟེན་པ་ཞག་གསུམ། ཐུན་དེ་དག་གི་སུམ་ཆ་ཕྱི་མ་རེ་ལ་
སྐྱབས་འགྲོ། བྱམས་པ་ཞག་གསུམ། སྙིང་རྗེ་ཞག་གསུམ། དགའ་བ་ཞག་
གསུམ༑ བཏང་སྙོམས་ཞག་གསུམ། སེམས་བསྐྱེད་ཀྱི་ངོ་བོ་དབྱེ་བ་བཅས་
ཞག་གསུམ། བདག་གཞན་མཉམ་པ་ཞག་གསུམ། བརྗེ་བ་ཞག་གསུམ།
གཞན་གཅེས་ཞག་གསུམ། ཕར་ཕྱིན་དྲུག་ཞག་གསུམ་རེ་ཡིན་ལགས། ཞེས་
299



མཁན་ཆེན་ངག་གི་དབང་པོས་མཛད།
པ་འདིའང་ཀུན་མཁྱེན་བླ་མ་རིན་པོ་ཆེ་ངག་དབང་དཔལ་བཟང་ངམ་འོད་གསལ་རིན་ཆེན་སྙིང་པོ་པདྨ་
ལས་འབྲེལ་རྩལ་ཉིད་ཀྱི་ཕྱག་བྲིས་ལས་བཤུས་སོ། །དགེའོ། ། དགེའོ། ། དགེའོ།། །།
རs：
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ། །
30()



ད་ཆེན་པོ༢༠
རྒྱལ་བ་ཀུན་གྱི་ཉེ་ལམ་གཅིག་པུ་རུ། །
རྒྱལ་བས་ཡོངས་བསྔགས་ཐེག་མཆོག་རྫོགས་པ་ཆེ། །
རྒྱལ་དབང་པདྨའི་རིང་ལུགས་རྙིང་མ་པའི། །
རྒྱལ་བསྟན་ཉིན་མོར་བྱེད་པའི་བཀྲ་ཤིས་ཤོག །
